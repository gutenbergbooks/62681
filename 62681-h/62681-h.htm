<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of A szentlélek lovagja by Lajos
Biró</title>

<style type="text/css">
/*<![CDATA[*/

body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

ul.lsoff {
 list-style-type: none;
 /* font-size: 90%; */
 text-align: justify;
/*  columns: 2; */
}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.bbox {
 border: solid 2px;
 padding: 1em;
 display: inline-block;
}

.bbox-no-border {
 padding: 1em;
 display: inline-block;
}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.indented {
 padding-left: 10%;
 text-indent: -5%;
 text-align: justify;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>Az eredeti képek elérhetők innen: <a href=
"https://hdl.handle.net/2027/nyp.33433089892461">https://hdl.handle.net/2027/nyp.33433089892461</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="chapter"></div>
<p class="center"><span class="caption-150"><i>A szentlélek
lovagja</i></span></p>
<div class="figcenter">
<div class="bbox">
<p class="caption-150">BIRÓ LAJOS<br />
<span class="caption-large">KÖNYVEI:</span></p>
<ul class="lsoff indented">
<li><b>1. Regények</b></li>
<li>A diadalmas asszony 3.–</li>
<li>Nyári zivatar 3.50</li>
</ul>
<ul class="lsoff indented">
<li><b>2. Elbeszélések</b></li>
<li>Ciklámen 3.–</li>
<li>Kunszállási emberek 3.50</li>
<li>A fekete ostor 3.50</li>
<li>Marie és más asszonyok 4.–</li>
<li>Huszonegy novella. 2. kiadás 4.–</li>
</ul>
<ul class="lsoff indented">
<li><b>3. Szindarabok</b></li>
<li>1913. Történelmi színmű 3 felv.</li>
<li>Az utolsó csók. (Egy szegény ifju története) 3 felv. 2.50</li>
<li>Tavaszi ünnep. Dráma 3 felv. 3.–</li>
<li>A rablólovag. Színjáték 3 felv. 3.–</li>
<li>Sárga liliom. Színmű 3 felv. 3.–</li>
<li>A cárnő. Irták <i>Biró Lajos</i> és <i>Lengyel Menyhért</i>.
Színjáték 3 felv. 3.–</li>
</ul>
<p class="caption-large">Singer és Wolfner kiadásai</p>
<p>Budapest, VI. ker., Andrássy-út 16. sz.</p>
</div>
</div>
<hr class="chap" />
<p class="center"><span class="caption-150"><i>Biró
Lajos</i></span></p>
<h1><i>A szentlélek lovagja</i></h1>
<p>&nbsp;</p>
<p>&nbsp;</p>
<p class="center"><span class="caption-large"><i>Budapest
1914</i></span></p>
<p class="center"><span class="caption-large"><i>Singer és Wolfner
kiadása</i></span></p>
<p class="center"><span class="caption"><i>VI., Andrássy-út
16.</i></span></p>
<p class="center"><i>Minden jogot fenntartunk</i></p>
<p class="center"><span class="caption-small">BUDAPESTI HIRLAP
NYOMDÁJA</span></p>
<hr class="chap" />
<div class="chapter"></div>
<p><span class="pagenum"><a name="Page_5" id=
"Page_5">-5-</a></span></p>
<h2>I.</h2>
<p>Monostory rákönyökölt a márványasztalra, amely meg volt rakva
pezsgősüveggel; egy pisszenéssel elhallgattatta a cigányt a háta
mögött; elborult szemének egy másodpercnyi ingadozása után
kikereste mulató társai közül a legkülönbet és csendesen
megszólította:</p>
<p>– Mondd, János fiam, buta vagy?</p>
<p>Az aposztrofált Buzát János meghökkenve emelte föl a fejét.
Monostory nyugodtan ismételte:</p>
<p>– Mondd: buta vagy? – Mondd! Mondd, hogy buta vagy; mondd, hogy
tök vagy…</p>
<p>A hangja ingerült lett, fenyegető, mint egy oroszlán
dörmögése:</p>
<p>– Ne kapkodd a fejedet, édes fiam, mert én belelátok ám. Én
tudom, édes jó fiam, hogy mi van benne… Nekem hiába nyalod magadat
kivülről angol lordra, belül egy szegény kupecivadék ijedt lelke
reszket benned. <span class="pagenum"><a name="Page_6" id=
"Page_6">-6-</a></span> Nekem hiába adod a tudóst, én tudom, hogy
csak szorgalmas ujságolvasó vagy, azzal szédíted ezeket a
szamarakat, akik szorgalmasan még ujságot sem tudnak olvasni. Nekem
hiába adod a nagy szónokot, én látom, hogy elsápadsz és reszketsz,
amikor beszélni kezdesz; és én tudom, hogy két hétig tanulod a
rögtönzött beszédeidet. És én nekem hiába adod a született vezért,
én tudom, hogy született közkatona vagy, született csatlós,
született szolga, sima és ügyes lakáj. És én belátok a fejedbe és
tudom, hogy ezt te is tudod; tudom: remegsz tőle, hogy egyszer csak
kisül; tudom: nincs egy győzelmes félórád; tudom: nincs egy mámoros
perced. Ezért tehát, édes fiam, ha én azt kérdezem tőled, buta
vagy-e, akkor ne kapkodd a fejedet, hanem hajtsd meg, és felelj
rendesen és engedelmesen, amint illik: igenis, István bátyám, buta
vagyok.</p>
<p>Monostory befejezte a beszédét. A beszéd azonban még a
pezsgősüvegek között és éjfél után is nagyon kíméletlen volt. A
társaság nem nevetett, hanem csendben lázadozott és boldog zúgással
fogadta azt a választ, amelyre egyikük rátalált:</p>
<p>– Pista bácsi, részeg vagy.</p>
<p>Helyeseltek, nevettek, ütötték az asztalt, tusst parancsoltak a
cigánynak és tíz hang variálta a választ: <span class=
"pagenum"><a name="Page_7" id="Page_7">-7-</a></span></p>
<p>– Pista bátyánk berugott! Monostory István részeg, mint a tök.
Dicsőséges atyánk leszopta magát:</p>
<p>Monostory azonban fölugrott; kirugta maga alól a széket,
meghajlott teste úgy egyenesedett ki, mintha acélból lett volna és
fáradt száján harsány kiáltás csattant ki:</p>
<p>– Csend!</p>
<p>Csend lett. A cigány is rögtön elhallgatott. Monostory
félresimította a homlokából fehér szálakkal átszőtt fekete haját,
elborult szeme szikrákat szórt; körülnézett a társaságon, amely
kényelmetlenül és rosszat sejtve lapult meg a tekintete alatt, és
tiszta, meleg és csengő hangon mondta:</p>
<p>– Ti nyálasok és nyálkáslelküek, ti szomjas nyakalók és
tisztátlan berugók, mit tudjátok ti azt, milyen viszonyban vagyok
én a részegséggel. Mit tudjátok ti azt, hogy én meg tudok
részegedni egy korty ital nélkül, ha úgy jön, és hiába öntöm le
magamba a világ minden italát, ha idebent józanság, szomorúság és
bánat lakik. Mi tudjátok ti, hogy én már öt napja akarok hiába
lerészegedni, és mit tudjátok ti, miféle italokat iszom én
hajnaltájban, amikor ti piszkosan horkoltok piszkos
ágyaitokban.</p>
<p>Egy másodpercnyi szünetet tartott.</p>
<p>– De mert ezt nem tudjátok, – folytatta azután <span class=
"pagenum"><a name="Page_8" id="Page_8">-8-</a></span> csendesebben
és szigorúbban, – nem tudhatjátok azt sem, mit tesz az, hogy én
most veletek vagyok és sokszor hajnalig tűröm a hitvány
közelléteteket. – Minthogy pedig szemetek van, de nem láttok,
minthogy…</p>
<p>Megakadt. Egy másodpercre megtörten, lehunyt szemmel hanyatlott
le a feje a mellére. De azután fölkapta a fejét és magából
kikelten, kigyulladt arccal és mámorosan ordította:</p>
<p>– Minthogy nem látjátok a géniusz ragyogását a homlokomon;
minthogy továbbá nem ismeritek az áhítatot; mithogy tiszteletlen,
arcátlan plebejus röhögők vagytok, – én titeket, gyáva had, a
szentlélek nevében, amelynek lovagja vagyok, meg foglak
fenyíteni…</p>
<p>Az arca lángolt, a szeme mintha szikrázva akart volna kipattanni
üregéből, két keze ökölbe szorulva emelkedett föl, és az asztal
körül ijedt ugrálás támadt.</p>
<p>– Részeg! – Meg van őrülve. – Kitelik tőle. – Le kell fogni. –
Ilyenkor ölni is tud. – Kényszerzubbonyt rá.</p>
<p>Monostory elvakultan nyúlt a pezsgőspalackok után, amelyeket el
akartak kapkodni a keze ügyéből; fölemelte a kezét, hogy azt a
mulató társát, aki hozzá legközelebb volt, megüsse, amikor az öreg
cigányprímás, <span class="pagenum"><a name="Page_9" id=
"Page_9">-9-</a></span> aki a háta mögött állott, hirtelen előre
lépett és halkan mondta:</p>
<p>– Nagyságos úr, lovas legény jött Erdőmonostorról.</p>
<p>Monostory fölemelt keze megakadt; a cigányprímás pedig már elébe
is tolta az ijedt képü legényt, akit a pincérek nem mertek
bejelenteni. A legény rémülten pislogott; Monostory leeresztette a
kezét:</p>
<p>– Mi kell? – kérdezte halkan.</p>
<p>– A nagyságos asszony kéreti a nagyságos urat, – hadarta a
legény, – tessen azonnal hazajönni. Mert igen rosszul van az öreg
nagyságos úr.</p>
<p>Monostory úgy nézett rá a legényre, mintha álomban látná.</p>
<p>– Micsoda nagyságos asszony? – kérdezte lehunyt szemmel és
nagyon halkan.</p>
<p>– A nagyságos úr felesége, – válaszolta a legény ijedten, de
engedelmesen.</p>
<p>– Ki van rosszul? – kérdezte újra Monostory lomhán és
álmosan.</p>
<p>– Az öreg nagyságos úr: a nagyságos úr édesapja.</p>
<p>Monostory behunyta a szemét és mozdulatlanul állt egy darabig.
Azután vállon fogta a legényt, a szemébe nézett, hozzá hajolt és
csendesen így szólt: <span class="pagenum"><a name="Page_10" id=
"Page_10">-10-</a></span></p>
<p>– Mondd meg a nagyságos asszonynak, hogy ha az apám véletlenül
csakugyan nagybeteg, – attól, ha engem meglát, egyszerre halálos
lesz a baja. – Eredj.</p>
<p>Meglódította a bámuló legényt, villámgyorsan a kezébe nyomott
egy teli pezsgős palackot és rákiáltott:</p>
<p>– Idd le magad hazáig. Takarodj.</p>
<p>A meghökkent legény elment; a társaság időközben szétsurrant és
Monostory szédülő fejjel egyedült ült le a pezsgőpocsolyás
asztalhoz. A két tenyerébe támasztotta az arcát és hallgatott.
Sokáig hallgatott, azután a két tenyere közül halkan
megszólalt:</p>
<p>– Marci.</p>
<p>A cigánybanda csendben várakozott volt a parancsára és az öreg
cigányprímás, akinek a megszólítás szólt, most ijedten kereste
láthatatlan arcát, mert a hangja józan, megtört és kongó hang
volt.</p>
<p>– Tessék, nagyságos úr.</p>
<p>A Monostory hangja nyugodtan, egyenletesen, de megtörten jött a
két tenyere mögül:</p>
<p>– Marci, tudsz-e valamit, amitől megrészegszik az ember?</p>
<p>– A borital nagyságos úr…</p>
<p>– Menj a pokolba a tudományoddal.</p>
<p>Monostory fölállott. Az arca sápadt volt és a szeme beesett.
<span class="pagenum"><a name="Page_11" id=
"Page_11">-11-</a></span></p>
<p>– No várj, – mondta, – majd keresek én magamnak olyan italt.</p>
<p>Odaintette a kalapját és a felöltőjét.</p>
<p>– Ti engem itt megvártok, – mondta a cigányoknak.</p>
<p>Föltette a kalapját és fölvette a felöltőjét; és csöndes,
biztos, egyenes lépésekkel kiment a kávéházból. Kint hüvös tavaszi
éjszaka volt. Fázott; zsebredugta a kezét és gyors lépésekkel
indult a Piac-térre. A Piac-téren kikeresett egy nagy emeletes
házat, megállott előtte és sorra vette a boltajtókat, amelyek éjjel
be voltak csukva. Végre megtalálta, amit keresett: a patika
ajtaját. Megnyomta a csengőt, előbb röviden és udvariasan, azután
hosszan, dühbe jötten és fenyegetően.</p>
<p>A csengő mellett kinyilott egy kis ablak és egy álmos fej jelent
meg benne.</p>
<p>– Mi tetszik?</p>
<p>Monostory most megint nyugodt volt:</p>
<p>– Adjon nekem, – mondta csöndesen, – egy üveg étert.</p>
<p>– Minek az?… Minek most éjszaka? Hozott-e orvosi rendelvényt?…
Nem adok.</p>
<p>Az álmos fej, miután szemügyre vette Monostoryt és miután három
kérdésen át felelet nélkül is <span class="pagenum"><a name=
"Page_12" id="Page_12">-12-</a></span> eljutott a megtagadásig,
vissza akart vonulni. Visszavonulás közben azonban meg kellett
állnia. Monostoryban ugyanis mérhetetlen düh gyulladt föl és olyat
vágott az öklével az ablak keresztfájára, hogy a kis ablak üvege
csörömpölve hullott be.</p>
<p>– Hallod-e kölyök, – recsegte be az ablakon, – azt akarod, hogy
beküldjek hozzád egypár acélburkolatu golyót?</p>
<p>A dühnek még ebben az indulatában kirántotta a pisztolyát és
rásütötte a nagy házra, mintha gyűlölt, nagy sárga ellenség állna
előtte. A golyó lepattant a kőfalról és süvöltve zúgott el az
éjszakába; a dördülést csöndes mozgolódás követte a nagy téren; de
még mielőtt valaki jöhetett volna, egy remegő kéz már kinyujtott az
ablakon egy nagy üveget; Monostory átvette, egy marék ezüstpénzt és
bankót behajított érte az ablakon; elindult és az üveggel a kezében
befordult egy mellékutcába.</p>
<p>Komolyan és feszülten figyelt lépéseinek a kemény kopogására,
mintha ennek a hangnak a csöndes éjszakában különös fontossága lett
volna számára. Elválasztotta a hangot a visszhangtól és zenei
elemeket keresett bennük, hogy minden figyelme le legyen kötve és
hogy ne kelljen semmi másra gondolnia. Siető, lépései alól azonban
elfogyott az aszfaltozott gyalogjáró, <span class=
"pagenum"><a name="Page_13" id="Page_13">-13-</a></span> puha
földön járt, rosszul világított, szűk sikátorokba tévedt bele,
rozoga fakerítés mellett rozoga fapadot talált, reszkető lábbal
ereszkedett le reá, és ekkor föl kellett emelnie és meg kellett
néznie az üveget, amelyet a kezében tartott.</p>
<p>Két kézzel körülfogta, fölemelte és magasra tartotta. A folyadék
megcsillant a gyér világításban és Monostory, hogy riadtan dobogó
szívét elhallgattassa, gúnyosan mondta:</p>
<p>– Áldozati kehely… áldozás a gonosznak: különös összetételü kén
és szénvegyületekkel…</p>
<p>Mosolygott. De amint ült a rozoga fapadon, nagy fáradtsága
kezdett elmulni és egyszerre ismét fölsirt a szívében részegség
után való forró vágyakozása. Részegnek lenni! Részegség!
Részegség!… Villámgyors mozdulattal kirántotta az üveg dugóját, két
kezébe keményen belemarkolta az üveget, magához húzta és
ráhajolt.</p>
<p>Az éter édeskés szaga rögtön kicsapott az üvegből és
elárasztotta az orrát. Undorítónak találta ezt a szagot és szinte
visszahőkölt tőle, de gyors elhatározással még mélyebben hajolt az
üvegre, a száját is kinyitotta és szomjas, nagy lélekzettel szítta
be az éter láthatatlan és csodálatos gőzeit. Három, négy, öt
lélegzet… ah, ez csak undorító, de soha ettől részeggé <span class=
"pagenum"><a name="Page_14" id="Page_14">-14-</a></span> nem lesz
az ember. – Elszántan kapta föl az üveget, a szájában érezte az
üveg nyakát. Mindjárt, – most!…</p>
<p>A nyelvén, a szájpadlásán, az egész szájában türhetetlen égetést
érzett és a szája, a torka, a gyomra, a feje egyszerre tele lett a
gyülöletes édeskés szaggal. Fuldokolni kezdett és szörnyü utálattal
köpte ki a folyadékot a szájából; az üveget a földhöz vágta; az
üveg összetörött és a folyadék szétcsurgott; a földről is az éter
gőzei szállottak föl; olyan volt, mintha az egész éjszaka, a föld,
a mindenség föl a csillagokig tele volna ezzel a rémületes szaggal;
mintha a tejút odafönt étergőzökből sűrüsödött volna össze…</p>
<p>Ijedten, undorodva és szégyenkezve menekült a rozoga pad
közeléből és köpködve, fuldokolva próbálta eltávolítani a szájából
és az orrából az éter emlékét. Lángoló szégyenkezés és eszeveszett
düh kínozta; józanabb volt, mint amikor este inni kezdett és sírni
tudott volna a teljes, nagy részegség után való vágyában.</p>
<p>Bőszülten rohant bele a sötét sikátortömegbe, amely előtte volt,
és szinte fölordított örömében, amikor egy piszkos lebuj homályosan
megvilágított ajtaja akadt elébe. Ah, ez a Vitriol-kocsma… Itt más
folyadék szokott hajnaltájban megcsordulni, itt hajnaltájban kés
villog és vér folyik. Itt belevetette magát <span class=
"pagenum"><a name="Page_15" id="Page_15">-15-</a></span> már
egyszer egy hajnali késelésbe… ha most is olyan kimondhatatlan
szerencséje volna! Ez lesz a megváltás, ez lesz az öröm, ez lesz a
részegség: vércsordító ütéseket adni és villogó kések ellen
védekezni. Lihegett a fölindulástól és az az érzése volt, hogy ha
egy kést döfnének a mellébe, ujjongva fogadná a döfést.</p>
<p>Lihegett a fölindulástól és lábbal rúgta be a piszkos ajtót.
Berobbant az ajtón és ökölbeszorított kézzel, villámló szemmel
állott meg a kocsma közepén. Bent azonban csöndes és ijedt
mozgolódás felelt csak a kihívásra; nem volt ünnepnap és a lebuj
hajnali élete csöndes volt és álmos volt; egyetlen toprongyos
vendég riadt föl a sarokból, és az álmos kocsmáros jött hajlongva
Monostory elé. Monostory megszégyenülve nézett le rá és ételt és
italt rendelt nála. Ha most már csak az éter emlékét tudná elűzni a
torkából és az orrából. Fáradtan ült le, éhesen evett és szomjasan
itta a pálinkát, amelyet vizespohárba töltetett magának.</p>
<p>A fölriasztott toprongyos vendég állt egy ideig, azután
visszaült a sarokba. Monostory ekkor ismert rá.</p>
<p>– Hohó, báró úr, – kiáltott föl örömmel.</p>
<p>A báró úr megháborodott szegény zsidó volt, ártatlan bolond, aki
csak akkor jött dühbe és akkor lett <span class="pagenum"><a name=
"Page_16" id="Page_16">-16-</a></span> veszedelmessé, ha nem
akarták neki elhinni, hogy báró. A Monostory kiáltására gyanakodva
emelte föl a fejét, mert még nem tudta, hivéssel vagy csúfolódással
kerül-e szembe; de Monostory megnyugtatta:</p>
<p>– Báró úr, – mondta, – legyen szerencsém. Tiszteljen meg,
kérem…</p>
<p>A báró úr kijött a sarokból és megállt a Monostory asztala
mellett. Cserzett arcából, elvadult fekete szőrzete közül nedvesen
lángolt ki nagy szeme.</p>
<p>– No mi ujság, báró úr? – kérdezte Monostory.</p>
<p>A báró úr fölemelte kérges hüvelykujját.</p>
<p>– A császár – mondta halkan és figyelmeztetően – nemsokára
eljön…</p>
<p>– És?</p>
<p>– És mindenkit kivégeztet.</p>
<p>– És?</p>
<p>– Engem elismer. És akkor…</p>
<p>Gyönyörűség ragyogása ömlött el sötét arcán.</p>
<p>– És akkor? – kérdezte Monostory.</p>
<p>– És akkor azután, – súgta reszketve és áhítatosan a báró, – a
Morgenrot boltja az enyém lesz.</p>
<p>Monostory rábámult. Ezért kell a császárnak eljönnie és
mindenkit kivégeztetnie? Ebbe lehet beleőrülni? Elnevette
magát.</p>
<p>– No jó, báró úr, üljön le. <span class="pagenum"><a name=
"Page_17" id="Page_17">-17-</a></span></p>
<p>A báró úr készült leülni, amikor Monostorynak eszébe jutott
valami.</p>
<p>– Nézze, báró úr, – mondta, – ha már ilyen szépen együtt
vagyunk, nem lehetne előkeríteni az ön kitünő barátját: a főurat
is?</p>
<p>A báró úr félénken ránézett a kocsmárosra; a kocsmáros, aki
szolgálattételre készen állott a közelben, sietve válaszolt:</p>
<p>– Itt van.</p>
<p>– Hol?</p>
<p>– Az udvaron. Alszik. Nem volt szabad bejönnie, mert nem volt
pénze.</p>
<p>– Jőjjön be, – kiáltotta Monostory, – és ha van még egypár ebből
a nemből a közelben, csak hadd jőjjön. Én fizetek mindent.</p>
<p>A kocsmáros kiment az udvarra és fél perc mulva bejött az álmos,
de jókedvű főúrral. A főúr is csendes bolond volt; a román
papnevelőintézetbe járt valamikor és kétségbeesve ragaszkodott a
papi ruhához, amely mindig szétmállott a testén, mire megint kapott
valahol egy régi reverendát. Az elméjének úgyszólván semmi baja sem
volt; mindig lobogott a jókedve: ez volt az egész; mindig nevetett
és öt percenkint a fejéhez kellett kapnia a kezét és össze kellett
<span class="pagenum"><a name="Page_18" id=
"Page_18">-18-</a></span> vernie a bokáját, mintha táncolni akarna
és mintha egy lelkes csuhajt akarna elkiáltani.</p>
<p>Bejött. Álmosan mosolygott. Megállott. Monostory ránézett. A
főúr kényesen a fejéhez kapta a kezét és villámgyorsan, hetykén,
mintha táncolni akarna, összecsapta bokáját.</p>
<p>– Ez az! – mondta Monostory. – Üljön le, főúr. Maga az én
emberem. Magam is így mulatok: fölkapom a kezem, összeverem a
bokám, a jó Isten tudja, miért.</p>
<p>A főúr leült az asztalhoz. A báró már ott ült. Monostory ételt
és italt adatott nekik. Az ajtó lassan föl-fölnyilott és egy-egy új
rongyos alak lopódzkodott be. A Monostory intésére azok is odaültek
az asztalhoz és boldogan ettek és ittak. Monostory ott ült
közöttük, csendesen beszélgetett velük, vizes poharából még mindig
szomjasan itta a pálinkát és most végre úgy érezte, hogy a
részegség köde lassan elborítja az agyát. Kellemes fáradtságot
érzett, amely mégis élénkség volt; úgy érezte, hogy lebeg és
elmerül; mosolygott és semmi másra nem gondolt többé, csak arra,
amit kimond.</p>
<p>Végignézett az őrülteken és rongyosokon, akik között ült és
halkan, derűsen mondta:</p>
<p>– Symposion. <span class="pagenum"><a name="Page_19" id=
"Page_19">-19-</a></span></p>
<p>Plátóra gondolt; és körültekintett, nem ront-e be a mulató
társaságba Alkibiadesz mámorosan és ibolyakoszorús fejjel, hogy
Szokrateszről beszéljen. Úgy érezte, görög bölcsek között ül és az
őrülteknek és rongyosoknak görög bölcsek álmairól beszélt:</p>
<p>– A léleknek – mondta – valamikor szárnya volt és fent repült az
istenek útján. Van lélek, amely a hitvány testben is emlékszik rá,
hogy valaha szárnya volt. Ez az emlékező lélek csapkod és
vergődik…</p>
<p>Rongyos társasága szájtátva hallgatta és Monostory részegen
magyarázta nekik Eroszt, a Symposiont és Phaidroszt. Kint azonban
hajnalodott és a hajnal kék sugarai befénylettek a kocsma füstös
lámpája köré. Monostory egymásután ürítette ki a pálinkával telt
nagy poharakat és most magasra csapott benne a boldog mámor.
Fölugrott.</p>
<p>– Itt az édes hajnal, – mondta, – mi most megyünk és áldozunk a
Napistennek.</p>
<p>Összegyűjtötte rongyos seregét és otthagyta velük a kocsmát. A
báróra és a főúrra támaszkodott, a többi rongyost maga mögé
rendelte. Lassan haladtak előre és a mögötte lévő rongyos had egyre
nőtt. A kis városnak szinte minden megtépettje, elesettje és
koldusa rátalált a menetre és hozzája csatlakozott. A tömeg zúgva
haladt előre; az ujonnan jöttek kérdezősködtek, <span class=
"pagenum"><a name="Page_20" id="Page_20">-20-</a></span> majd
türelmetlenül követelőztek. Akik már a kocsmában is ott voltak,
azok a Monostory szavait ismételték:</p>
<p>– A léleknek szárnya volt valamikor, – kiáltozta egy félszemü
kucséber.</p>
<p>– Megyünk áldozni a Napistennek, – mondták mások.</p>
<p>Monostory boldogan haladt elől a báró és a főúr között. Élvezte
a zúgást, amelyet maga mögött hallott; úgy érezte, ez a zúgás, mint
valami nagyszerü folyam, ringatva viszi előre; nevető örömet érzett
azon, hogy hajnalodik és tudta, hogy mámoros hadával valami
nagyszerü dolgot kell csinálnia. Valamit, ami robban és dördül.
Valamit, ami a föld széléig és az ég tetejéig harsog. Valami óriási
tűzvészt fölgyújtani…</p>
<p>A piacon, amely már elevenedett, egy hordó bort üttetett csapra.
Az igyék, aki akar. Egy ezüstpénzt megforgatott a kezében és
odadobta egy szomjasan nyakaló sántának:</p>
<p>– Eredj a Bárányba: a Marci bandája jőjjön ide. És ahány
cigánybanda van, mind jőjjön ide.</p>
<p>Most dadogott már egy kissé, bizonytalanul állt a lábán és
bizonytalanok voltak a tervei.</p>
<p>– A végén, – mondta dadogva, – máglyát raktok, <span class=
"pagenum"><a name="Page_21" id="Page_21">-21-</a></span> sóval és
borral hintitek meg és engem rajta elégettek…</p>
<p>– Éljen a nagyságos úr, – zúgta a folyton szaporodó tömeg.</p>
<p>Monostory körülnézett és a Piac-tér tulsó oldalán meglátta a
Nagytemplomot. A Nagytemplom hatalmas román ívei ragyogni kezdtek a
feljövő nap fényében; a hatalmas terraszon, amelyre a templom
épült, virágzó akácfák és szentek fehér márványszobrai állottak. Az
egész kép egyre lángolóbb és egyre fényesebb lett; Monostory kitárt
karral indult feléje.</p>
<p>A terrasz alján megállott és bizonytalanul nézett a hatalmas
fehér kőlépcsőre, amely három menetben a templom főbejáratáig vitt.
Most mi legyen? Bemegy-e most a templomba részegen lármázó hadával?
Mámoros pillantása végigsiklott a tömegen és megpihent egy szines
bábún, egy cifraruhás kövesdi parasztlányon, aki bámulva nézte a
részeg, rongyos hadat és a rongyos had úri vezérét. Ránézett a
bámuló parasztleányra és mosolyogni kezdett örömében.</p>
<p>– Parasztpillangó, – mondta magában, – el ne repülj.</p>
<p>Odalépett a leányhoz. A leány ijedten hátrált apjához, anyjához.
Az apja védekezésre készült. Monostory <span class=
"pagenum"><a name="Page_22" id="Page_22">-22-</a></span> belenyúlt
a zsebébe és egy nagy bankót hajított oda neki.</p>
<p>– Fogd meg, – mondta, – nem szúrom érte gombostűre.</p>
<p>A leány és az apja még mindig nyugtalankodott. Monostory a
pisztolyát mutatta nekik.</p>
<p>– Parasztpillangó, – mondta, – el ne repülj. – Hogy hínak?</p>
<p>– Orosz Zsuzsánna, – mondta a leány remegve.</p>
<p>Monostory megfogta kicsi, durva kezét.</p>
<p>– Orosz Zsuzsánna, – szólt dadogva, – mi most téged imádni
fogunk.</p>
<p>Rongyos hadához fordult:</p>
<p>– Imádni fogjuk most, – mondta, – mi asszonyunkat, Orosz
Zsuzsánnát.</p>
<p>A terrasz a lépcső két szélén erkélybe ugrott ki. Monostory
odavezette Orosz Zsuzsánnát. De itt megállott.</p>
<p>– Nem léphetsz a kőre, – mondta. – Szőnyeget ide.</p>
<p>Szőnyeg nem volt kapható. Monostory bosszúsan ordította:</p>
<p>– Szőnyeget ide, oltártakarót, lágyat…</p>
<p>A tömeg nevetni kezdett és Monostory a pisztolya után nyúlt. Egy
másodpercre úgy volt, hogy belelő <span class="pagenum"><a name=
"Page_23" id="Page_23">-23-</a></span> a tömegbe, de ekkor a tömeg
fölött elsikló szeme virággal rakott szekeret vett észre. A kocsi
lassan döcögött a Piac-tér felé.</p>
<p>– A virágokat ide, – kiáltotta ekkor Monostory. – Minden virágot
ide.</p>
<p>Tíz ember rohant egyszerre a szekér felé és ordítva magyarázta a
parasztkertésznek, aki rajta ült, hogy a nagyságos úr minden
virágját megveszi. A lovait megfogták, a szekeret megfordították,
az óriási virághalom ott volt a Monostory lábánál. A rémült kertész
ordítva követelte a pénzét. Monostory pénzt dobott neki; a kertész
elhallgatott.</p>
<p>– Minden virágot föl az erkélyre.</p>
<p>A tömeg nekiesett a virágoknak. Sötétpiros pünkösdi rózsák
röpködtek mint a láng és mint a vér és végigcsordultak az erkélyen.
Föléjük lila iriszek borultak bágyadt, hosszu száron. Közbe röppent
még néhány szál késői orgona is, néhány szál szegfü és korai rózsa
és az egészre mint egy-egy ezüst pehely rálibbent néhány fürt
akácvirág. Az erkélyen ki volt terítve a dús szőnyeg.</p>
<p>– Állj rá, Orosz Zsuzsánna, – mondta Monostory.</p>
<p>Orosz Zsuzsánna térdig virágban, szégyenkezve állott a
Nagytemplom terraszának legszélső erkélyén. <span class=
"pagenum"><a name="Page_24" id="Page_24">-24-</a></span> Monostory
ekkor a cigányokat kereste. A cigányok ott voltak már és gyanakvó
arccal várták a parancsát.</p>
<p>– Marci, – mondta Monostory dadogva a primásnak, – most valami
olyat kell húznotok… Valami hallatlant… Valami csodaszépet… Valami
lángoló himnuszt…</p>
<p>Az öreg cigányprimás kelletlenül vonogatta a vállát, mert
lenézte a csőcseléket, amely körülötte tolongott.</p>
<p>– Hanem kevesen vagytok, – mondta reszketve Monostory. – Minden
cigánybanda jőjjön ide; és szólaljon meg odabent az orgona is és
rendüljön meg a föld a szépség himnuszától.</p>
<p>Keleten, a templom mögött fölbukkant a nap.</p>
<p>– A Napisten, – ordította Monostory. – A Napisten himnuszát! A
föld reszkessen tőle…</p>
<p>Mámorosan és türelmetlenül nyult a hegedü után, de a részeg és
ordító tömegen ekkor egy lovas verte át türelmetlenül a lovát.
Monostoryt ismerős hang riasztotta föl. Visszanézett. A tömeg
közepén ismerős ló állott és a lovas dühösen kiabált:</p>
<p>– Nagyságos úr, itt a levél. Lehúznak ezek a gazemberek.</p>
<p>Monostory bágyadtan intett. A tömeg hozzáeresztette a lovast, az
erdőmonostori legényt, akit az éjjel <span class="pagenum"><a name=
"Page_25" id="Page_25">-25-</a></span> egyszer már hazakergetett. A
legény most elszánt volt, hangos és határozott. Levelet nyujtott
feléje.</p>
<p>– Tessen rögtön elolvasni, – mondta határozottan.</p>
<p>Monostory kábultan, engedelmesen nyult a levél után és
megborzongott, mielőtt kinyitotta. A felesége levélpapirja, a
felesége írása. Elolvassa-e? Ne rakasson-e óriási máglyát csak
azért, hogy ezt a levelet rátegye és elégesse? Habozott. A
cigányokhoz akart fordulni; meg akarta parancsolni, hogy zúgjon a
csodálatos himnusz, amelyre vágyódott, de azután egy rántással
mégis föltépte a borítékot.</p>
<p>Részeg volt. A betűk táncoltak előtte. A tenyerét rászorította a
szemére, hogy szeme égését hűtse egy kicsit, azután újra megnézte,
mi áll a levélben. A levél a felesége írása volt és ez állott
benne:</p>
<div class="figcenter">
<div class="bbox-no-border">
<p><i>Jőjjön azonnal haza; apa agyonlőtte magát.</i></p>
<p class="right"><i>Ida.</i></p>
</div>
</div>
<p>Monostory részegen nézte ezeket a kegyetlen szavakat; előbb az
az érzése volt, hogy arccal leveti magát a földre és egy
örökkévalóságon át úgy marad; de azután észrevette maga körül a
tömeget, gőgösen fölemelte a fejét, elrugta magától azokat, akik
hozzá akartak csatlakozni és a tömegen át emelt fejjel, égő
<span class="pagenum"><a name="Page_26" id=
"Page_26">-26-</a></span> szemmel, visszatérő, hideg józansággal,
zakatoló szívvel indult a kocsija felé.</p>
<p>A kocsija ott állott a Bárány-szálló előtt. Hatodik napja állott
már ott: mindennap estétől hajnalig. A kocsisnak csak akkor volt
szabad aludnia és a lovak csak akkor pihenhettek, mikor ő aludt:
nappal. A lovak most is ott állottak reszkető lábbal és a kocsis
álmosan ott ült a bakon.</p>
<p>Monostory odaért a kocsihoz és lassan felült a hátsó ülésre. A
kocsis ijedten kérdezte, nem ő hajt-e. Monostory szótlanul intett
nemet. Hová menjenek, kérdezte a kocsis. Monostory halkan és
eltorzult szájjal felelte hogy: haza. Nem parancsol-e valami
köpönyeget? Hűvös van. Monostory intett, hogy nem. A kocsis
leszedte a pokrócot a lovakról, a könnyü kocsi megindult és
Monostory lehajtott fővel ült a hátsó ülésen.</p>
<p>Most tökéletesen józan volt és tudott mindent: tudta azt is,
hogy mi történt és tudta azt is, hogy mi vár rá. A kocsis
suhogtatta az ostort, hogy a fáradt lovak egyenletes ügetésben
maradjanak; és a tiszta országúton, a hűvös reggelben Monostory
didergő testtel, magába sülyedve, egy óra alatt átélte egész elmult
és egész eljövendő életét.</p>
<hr class="chap" />
<div class="chapter"></div>
<p><span class="pagenum"><a name="Page_27" id=
"Page_27">-27-</a></span></p>
<h2>II.</h2>
<p>A kocsi fölhajtott az erdőmonostori kastély elé, Monostory
leszállott róla, bement a kőkockás előcsarnokba és tudta, hogy itt
találja a feleségét. Valóban ott találta. Eddig egy fonott széken
ült kinyitott levéllel az ölében, most fölkelt, elébe jött és
megállt előtte. Hűvös, tiszta, szőke szépsége fájt Monostorynak.
Égő szemét lesütötte és szótlanul nyult az asszony keze után, hogy
megcsókolja.</p>
<p>– Bocsásson meg a levelem durvaságáért, – mondta az asszony. –
Attól tartottam, hogy ha nem írok ilyen nyiltan, azt hiszi, hogy
csak haza akarom csalni. Azért kellett ilyen brutálisan írnom…</p>
<p>– Jól tette, – válaszolt halkan Monostory. – Enélkül csakugyan
nem jöttem volna haza.</p>
<p>Elhallgatott, lehajtotta a fejét, és erre hosszú hallgatás
támadt. <span class="pagenum"><a name="Page_28" id=
"Page_28">-28-</a></span></p>
<p>– Nem akarja, – kérdezte végre halkan az asszony, – hogy
elmondjam: hogyan történt?</p>
<p>Monostory fölnézett és összeszorított ajakkal felelte:</p>
<p>– Azt hiszem: úgyis tudom. Vacsoránál nem látszott rajta semmi,
vacsora után beszélgettek, ő azután visszavonult a szobájába,
leveleket írt, és tizenkét óra tájban egy dördülés hallatszott a
szobájából…</p>
<p>– Honnan tudja? – kérdezte bámulva az asszony.</p>
<p>Monostory nem válaszolt. Vállat vont és elnézett az asszony
szőke feje fölött. Pár másodperc múlva azonban vissza kellett
néznie az asszony tiszta, kék szemébe, amely nedvesen és
megindultan lángolt rá, mintha látná a gondolatait. Ekkor egyszerre
forró és nagy vágy rohanta meg. Ha most megölelné ezt a tiszta és
üde asszonyt, ha finom, keskeny és hideg ajkát egy izzó csókkal
meggyujthatná úgy, mint a házasságuk első évében… Ha oda lehetne
még menekülni ehhez a tisztasághoz, ehhez a szőkeséghez, ehhez a
nyugalomhoz, ehhez a hűvös és tartós szeretethez. Összeszorította a
fogát és könny szökött a szemébe, úgy viaskodott a vágyával.</p>
<p>Az asszony nem vett észre a küzdelméből semmit. De mert
Monostory nem szólt, ő kérdezte meg jósággal és gyöngéden:
<span class="pagenum"><a name="Page_29" id=
"Page_29">-29-</a></span></p>
<p>– Nem akar velem beszélgetni egy kicsit arról… arról, hogy mi
lesz?</p>
<p>A Monostory küzdelmének ekkor egyszerre vége lett. Ez a jóság,
amelyet annyiszor tapasztalt, túlságosan pontos volt neki; ez a
gyöngédség, amely annyiszor lefegyverezte és megszégyenítette,
nagyon is gyorsan jelentkezett. Házasságuk ötéves harcában a mai
napon ő szenvedte el a végleges és döntő vereséget; minél
nagylelkűbb a kegyelem, annál nagyobb az ő szégyene.</p>
<p>Rákényszerítette a hangját, hogy hálás legyen:</p>
<p>– Köszönöm, Ida, – mondta, – de előbb szeretnék tájékozódni egy
kicsit. Hol vannak azok a levelek, amelyeket az apám
hátrahagyott?</p>
<p>Azt mondta: az apám, nem így általánosságban: apa. Halott apját
elvette ettől a tiszta, szép, szőke asszonytól. Eddig harcolt az
apjával, eddig sokszor megsebezték egymást, és sokszor úgy volt,
hogy ez a jó és tiszta asszony igazán a lánya az ő apjának, ő pedig
senkije; de most nyilvánvaló lett, hogy ők, ő meg az apja,
összetartoznak és ez a gyöngéd és kedves asszony egy jószívű
idegen, akihez nekik semmi közük sincs.</p>
<p>Az asszony habozva válaszolt a kérdésére:</p>
<p>– Csak két levelet írt.</p>
<p>– És e kettő közül egyik sem szól nekem. <span class=
"pagenum"><a name="Page_30" id="Page_30">-30-</a></span></p>
<p>– Egyik sem.</p>
<p>Az asszony aggódva nézett rá, de Monostory komolyan bólintott.
Ezt is tudta.</p>
<p>– A két levél közül, – folytatta azután félénken az asszony, –
egyik nekem szól.</p>
<p>A levél után nyult, amelyet az előbb az ölében tartott.</p>
<p>– Hagyja, Ida, – mondta Monostory. – Azt írja benne, hogy magát
nagyon szereti és hogy maga ne hagyjon el engem, ha meg tud még
nekem bocsátani…</p>
<p>– Honnan tudja? – kérdezte megint rémülten az asszony.</p>
<p>Monostory újra vállat vont. Nem akarta elmondani az asszonynak,
hogy az egy óra alatt, mialatt hazafelé jött, átélte a maga egész
elmult életét, benne az apjával vívott minden harcával és hogy
ezalatt az egy óra alatt értette meg, hogy az apjával azért
sebezték egymást véresre, mert neki nemcsak minden vonása, hanem a
lelkének minden hullámzása olyan, mint az apjáé volt. Ő is így
lőtte volna magát főbe. Ő is így fogja magát főbelőni, amikor majd
–.</p>
<p>Egy legyintéssel elhárította az asszony kérdését és ő kérdezte
meg:</p>
<p>– A másik levél? <span class="pagenum"><a name="Page_31" id=
"Page_31">-31-</a></span></p>
<p>– A másik levél, – felelte az asszony meghökkenve és elfogódva,
– Rostásnak szól.</p>
<p>– Gondoltam. Átvette már?</p>
<p>– Igen.</p>
<p>– Itt van?</p>
<p>– Igen. Odaát dolgozik az irodában.</p>
<p>– Kedves Ida, – mondta Monostory, – akkor engedje meg, hogy most
átmenjek hozzá. Később azután, ha nincs ellenére, bekopogtatok
magához és akkor beszélgethetünk.</p>
<p>Az asszony elfogódva bólintott és fölment a lépcsőn. Monostory
végigment a folyosón és a folyosó végén bement egy kis szobába,
amelyet uradalmi irodának használtak. Itt találta könyvek és
könnyek között Rostást, öreg tiszttartójukat, akit lecsendesített
és akivel könyvek és írások fölött négy óra hosszat dolgozott. Tíz
óra után kijött az irodából, fölment a szobájába, megfürdött,
megborotválkozott, átöltözködött és azután bekopogtatott a
feleségéhez.</p>
<p>A feleségénél ott volt a fiuk is: négy éves, szép szőke fiú.
Monostory megsímogatta a fia fejét, amelynek egész formája és
minden vonása az anyjáé volt, azután kiküldte őt a szobából. A kis
fiú engedelmesen kiment.</p>
<p>– Én nem mentem volna így ki négy éves koromban, <span class=
"pagenum"><a name="Page_32" id="Page_32">-32-</a></span> – gondolta
Monostory. – Ennek nem lesz baja az életben.</p>
<p>Elgondolkozva tekintett a fia után, azután visszafordult a
feleségéhez. Az asszony feszült figyelemmel nézett rá, az idegei
szinte megpattantak a várakozástól. Monostory kerülte a felesége
tekintetét, igyekezett elfogulatlanul játszani az óraláncával és
úgy kezdett beszélni, mint aki szeretetreméltó semmiségeket
mond:</p>
<p>– Kedves Ida, – kezdte, – a helyzet valóban olyan, mint
amilyennek képzeltem: hogy úgy mondjam… azaz… egy bizonyos
értelemben vígasztalan.</p>
<p>Az asszony sápadtan várakozott és egyelőre nem szólt semmit.
Monostory folytatta:</p>
<p>– Az egész birtok mindenestül úgy meg van terhelve, hogy
oktalanság tovább vesződni vele. Ha olyan termésünk találna lenni,
amilyen száz év óta nem volt, ősszel akkor sem tudjuk még a
kamatokat sem fizetni. Az utolsó nagy kölcsön, amely természetesen
szétrepült a kezünk között, mint a pelyva, betette a kaput. Itt nem
szabad, nem is lehet tovább vergődni; itt gyorsan végezni kell:
eladni mindent, és örülni, ha mindent ki tudunk fizetni.</p>
<p>Az asszony még mindig hallgatott. Monostory egy pillantásra
fölnézett rá, de ezután a futó pillantás után még gondosabban
kerülte a tekintetét. <span class="pagenum"><a name="Page_33" id=
"Page_33">-33-</a></span></p>
<p>– Ebben a sivár helyzetben, – mondta halkabban és minden erejét
összeszedve, hogy elfogulatlanul beszélhessen, – ebben a sivár
helyzetben egy van, ami vígasztaló: az, hogy a maga hozománya
teljes épségben megvan. A Lápos-puszta kissé el van hanyagolva, de
teljesen tehermentes; és a pénze egy összegben el van helyezve egy
igen jó budapesti intézetben. Ez, amint mondtam, vígasztaló… sőt
azt mondhatom… igen megnyugtató… igen örvendetes…</p>
<p>Akadozott. Az asszony elborult homlokkal hallgatta, és mikor
akadozni kezdett, sötéten, röviden közbevetette:</p>
<p>– Miért?</p>
<p>Monostory meglepetve nézett rá:</p>
<p>– De, kedves Ida, – mondta, – bocsásson meg…</p>
<p>Az asszony kék szeme szikrázott.</p>
<p>– Ahogy én magát ismerem, – mondta élesen, – mindezt azért
találja örvendetesnek és megnyugtatónak, mert engem most nemes
módon kitehet, mert elegánsan kidobhat, mert nagylelkű gesztussal
megszabadúlhat tőlem.</p>
<p>Monostory zavarodottan nézett rá. Az asszony lihegett és lángoló
arccal suttogta:</p>
<p>– Mondja meg, hogy azt akarja ajánlani, váljunk el. <span class=
"pagenum"><a name="Page_34" id="Page_34">-34-</a></span></p>
<p>Monostory kényszeredetten forgatta a fejét.</p>
<p>– Mondja meg, – sürgette az asszony. – Ugy-e, azt akarja
ajánlani? Ugy-e, azt?</p>
<p>– Azt, – felelte lehajtott fejjel Monostory.</p>
<p>Az asszonynak fölbuggyant az erőszakkal elfojtott zokogása.
Fölállott. A szívére és a szájára szorította a kezét, járkált egy
ideig, azután fölindultan és fuldokolva mondta:</p>
<p>– És nem érzi, milyen kegyetlen ez a maga nagylelkűsége? Nem
érzi, hogy ez a maga nobilitása milyen… milyen ordináré?</p>
<p>Monostory még mélyebbre hajtotta le a fejét és egy ideig megint
úgy ült ott magába sülyedve, mint ahogyan a kocsin ült, amikor
számon vette a multját és a jövendőjét. Az asszony elhallgatott és
várt a feleletére. A Monostory felelete szelid volt és bánatos.</p>
<p>– Jól van, Ida, – mondta, – hát maga hogy képzeli a dolgot?</p>
<p>– Én úgy képzelem, – felelte hevesen az asszony, – hogy amim
nekem van, az a magáé. És azzal, amim nekem van, vagy meg tudjuk
tartani Erdő-Monostort, vagy ha nem tudjuk, akkor elmegyünk innen
és élünk… élünk abból, amim nekem van.</p>
<p>– És?</p>
<p>– Mit és? <span class="pagenum"><a name="Page_35" id=
"Page_35">-35-</a></span></p>
<p>– És: hogyan képzeli maga az én életemet? Hogyan kell majd nekem
élnem?</p>
<p>Az asszony megzavarodott.</p>
<p>– Istenem, – mondta, – hát… természetesen… én azt hiszem…</p>
<p>Monostory bólintott. A hangjában nem volt semmi kihívás és semmi
rosszakarat.</p>
<p>– Természetesen, – mondta, – úgy, ahogyan maga akarja.</p>
<p>Az asszony kétségbeesve fakadt ki:</p>
<p>– Hát még most sem látja be, hogy az a helyesebb?</p>
<p>Monostory bánatosan és fáradtan elmosolyodott:</p>
<p>– „Helyesebb!?“, – mondta ajkbiggyesztve, – miért ne… persze,
hogy az a helyesebb…</p>
<p>Az asszony érezte, hogy a beszélgetés rossz irányba téved és
ijedten erőlködött, hogy megint jó hangot üssön meg. Leült,
megfogta a férje fehér és erős kezét és könyörögve mondta:</p>
<p>– Látja: maga <i>most</i> verekedhetne ki még az élettől
mindent; most lehetne minden, ami lenni akart… Ami eddig történt:
az a nagy iskola volt, amelyen át kell mennie mindenkinek, aki
valami nagyot akar elérni… <span class="pagenum"><a name="Page_36"
id="Page_36">-36-</a></span></p>
<p>Monostory bágyadtan kérdezte, inkább magától, mint tőle:</p>
<p>– Hát akarok én?</p>
<p>– Akar! – kiáltotta az asszony. – Akar; és mindent elér, ha
énrám hallgat. Amihez maga komolyan hozzáfog, az sikerül. Ha csak
akarja, ha csak nekem… ha csak velem… ha csak úgy csinálja, ahogyan
én tanácsolom.</p>
<p>Monostory nagyot lélegzett és fölállott.</p>
<p>– Kedves Ida, – mondta lehajtott fejjel, szomorú szívvel és
lankadt lélekkel, – mindennek volna némi értelme akkor…</p>
<p>Megakadt. Még nem merte kimondani, amit akart.</p>
<p>– Arról, – kezdte újra, – hogy mi az igazi nagylelkűség, arról
beszélhetnénk…</p>
<p>Megint megakadt. Próbálta melegebben:</p>
<p>– Arról, hogy én a maga nagy jóságát elfogadjam, arról szó
lehetne akkor, ha én azt hinném, hogy maga mindezt nem csupán
nagylelkűségből mondja, nem csupán azért, mert maga igazán nemes és
előkelő teremtés, hanem azért, mert… még szeret engem.</p>
<p>Az asszony föl akart sikoltani. Monostory egy mozdulattal
elhallgattatta:</p>
<p>– Nézzen a szívébe, – mondta mély szomorúsággal, <span class=
"pagenum"><a name="Page_37" id="Page_37">-37-</a></span> – legyen
őszinte: maga engem már régen nem szeret.</p>
<p>Az arca elszürkült a rettentő bágyadtságtól, amely most
ereszkedett le rá. Olyan irtózatos fáradtságot érzett, hogy a halál
nyugalma édesnek és kívánatosnak tünt föl előtte. De mint egy
elbúsúlt, nemes és haldokló harcos, végső erőfeszítéssel befejezte
a becsületharc munkáját, amelyet elkezdett:</p>
<p>– És igaza van, – mondta fáradt ajakkal és hunyó szemmel, – hogy
engem nem szeret… nem azért, mert esztendők óta rosszul bánok
magával, hanem azért, mert esztendők óta már: én sem szeretem
magát.</p>
<p>Az asszony összeszorított ajakkal, sápadtan nézett rá, ő
megfordult, a nagy erőfeszítéstől szinte tántorogva kiment, átment
a szobájába, lezuhant az ágyára és húsz óra hosszat aludt.</p>
<p>Amikor fölébredt, minden elő volt készítve a temetésre. Ő még
megnézte az apját a koporsóban, és amikor meglátta, egyedül akart
vele maradni. Egy félóra hosszat egyedül maradt a halottal és az
apjának kemény és makacs vonásaiból, amelyekhez úgy hasonlítottak
az ő vonásai, ismét megpróbálta kiolvasni a saját sorsát.
Megerősödött az az érzése, hogy tud mindent, ami még számára
eljövendő, és amikor leszegeztette <span class="pagenum"><a name=
"Page_38" id="Page_38">-38-</a></span> a koporsót, nemcsak nyugodt
volt, hanem szinte derült.</p>
<p>A temetés után a felesége hivatta. Fölment hozzá. Az asszony
utiruhában állott a szobája közepén. Vele volt a fia is.</p>
<p>– Isten vele, István, – mondta az asszony. – Én utazom.</p>
<p>– Isten vele, kedves Ida, – mondta Monostory. – én…</p>
<p>Nem tudta folytatni. Az asszony azonban várakozott.</p>
<p>– Én nagyon hálás vagyok magának, – mondta Monostory, – és…</p>
<p>Újra megakadt. Az asszony várakozott.</p>
<p>– És remélem, bizonyos vagyok benne, – mondta Monostory, – hogy
az élet mindenért kárpótlást ad még magának.</p>
<p>Ekkor nem várakozott tovább az asszony. Odafordult a fiához:</p>
<p>– Búcsúzz el édesapádtól, – mondta neki reszkető hangon.</p>
<p>Monostory megölelte a kis fiut; az asszonynak kezet csókolt; az
asszony a kis fiuval azután lement az udvarra és beült a hintóba;
Monostory lekísérte őket; a hintó elrobogott és Monostory egyedül
maradt. <span class="pagenum"><a name="Page_39" id=
"Page_39">-39-</a></span></p>
<p>Két hét múlva ő is elutazott. A kastélyt és a birtokot ekkorra
megvette az a bank, amely a legtöbb kölcsönt adta rá; Monostorynak
a finom utiládáin, a cigarettatárcáin, a ruháin és a pecsétes
gyűrűjén kívül volt kerekszámban négy és fél ezer koronája.</p>
<hr class="chap" />
<div class="chapter"></div>
<p><span class="pagenum"><a name="Page_40" id=
"Page_40">-40-</a></span></p>
<p><span class="pagenum"><a name="Page_41" id="Page_41"><br />
-41-</a></span></p>
<h2>III.</h2>
<p>Budapestre frissen és üdén ragyogott rá a tavasz. A piszkos
város tisztának látszott a csillogó napfényben; a budai hegyek
leküldték a városba éles levegőjüket, és a körútakon undor nélkül
lehetett lélegzetet venni.</p>
<p>Monostory derülten és csendesen sétálgatott a tavaszi városban.
Mindennap órákat töltött el az utcán és nem tudott betelni a város
meglepő és mindennap új látványával. Csendesen szemlélődött;
gyakran megállott; ha megállott volt, lassan indult tovább; valami
különös és meglepő dolog nem történt vele, és a tavaszi hetek
csillogva és frissen haladtak el mellette.</p>
<p>A második héten felnézett a kaszinóba, csendesen és nyugodtan
végigsétált a termeken, ismerősökkel találkozott, kézszorításokat
váltott és később leült negyediknak egy tarokpartiba. Mikor a
partinak vége volt, a <span class="pagenum"><a name="Page_42" id=
"Page_42">-42-</a></span> nagyteremben szivarozgatott még egy
ideig, azután indulni akart le az utcára. A lépcsőn szembe jött
vele Jeney Ödön. Amikor meglátta őt, akkor rövidlátó szemét
összehúzta egy másodpercre, azután kitárta a karját:</p>
<p>– Pistám, – mondta melegen, – te érted jöttem föl ide.</p>
<p>Monostory mosolyogva öleltette meg magát.</p>
<p>– Napok óta hajszollak, – mondta Jeney, – – tudtam, hogy
Budapesten vagy, de ne adj Isten, hogy megtaláltalak volna.</p>
<p>Monostory kissé sokalta azt a melegséget, amely a barátja
hangjában volt. Ez a melegség és ez a megindultság zavarta a
nyugalmát és a zárkózottságát és beleavatkozást igért az
életébe.</p>
<p>– Pedig én, – felelte nyugodtan, – a rendes hotelemben
lakom.</p>
<p>Jeney rövidlátó szemével ránézett, azután megzavarodva
fordította el a tekintetét.</p>
<p>– Ugy? – mondta. – Ott lakol. – Hm, persze persze…</p>
<p>– Igen… mégis csak a legkényelmesebb.</p>
<p>– Persze, persze.</p>
<p>Lent voltak a lépcső alján. Jeney zavarodottan rágta az ajkát;
Monostory nyugodtan és mozdulatlanul <span class="pagenum"><a name=
"Page_43" id="Page_43">-43-</a></span> állott. Jeney érezte, hogy
ha még egy másodpercig így állnak, akkor Monostory egy baráti, de
hideg és leereszkedő kéznyújtással el fogja őt bocsátani.</p>
<p>Gyors és meleg mozdulattal megfogta a Monostory karját.</p>
<p>– Hová mégy? – kérdezte. – Hadd kísérjelek el.</p>
<p>– Ah… megyek. Sétálok… szeretek így estefelé…</p>
<p>– Igen. Ha megengeded, elkísérlek.</p>
<p>Monostory hallgatott. Jeney karonfogta és elindult vele a
Dunapart felé.</p>
<p>– Pista, – mondta azután csendesen, – én az andorlaki kerület
dolgában akartam veled beszélni. – Ezért kereslek már
negyednapja.</p>
<p>Monostory ránézett.</p>
<p>– Miért? – kérdezte meglepetve. – Mi van az andorlaki
kerülettel?</p>
<p>– Megüresedett a madátum… Kálnay meghalt.</p>
<p>– Ah!</p>
<p>Jeney felnézett rá.</p>
<p>– Nem tudtad? – kérdezte csodálkozva.</p>
<p>– Nem.</p>
<p>– Hát… nem olvastad az ujságokban?</p>
<p>– Nem olvasom az ujságokat. <span class="pagenum"><a name=
"Page_44" id="Page_44">-44-</a></span></p>
<p>Jeney megcsóválta a fejét, azután sietve mondta:</p>
<p>– Mindegy. – Egyre megy. – Ha tudtad volna, akkor sem tettél
volna egy lépést se, hogy megkapd.</p>
<p>– N… nem.</p>
<p>– Nem. Én éppen azért kerestelek föl: engedd meg, hogy én
megtelegrafáljam haza, hogy te… vállalod a mandátumot és engedd
meg, hogy beszéljek… még ma este a miniszterelnökkel.</p>
<p>Gyorsan beszélt, könnyedén, mintha a dolognak csak a politikai
része érdekelné és mintha az egész mind a kettőjükre nézve semmiség
volna.</p>
<p>– Megengeded? – Igen? – Rendben van.</p>
<p>Monostory nem felelt. Egyenesen, magasan, emelt fejjel ment
előre, de a szeme kitágultan bámult a messzeségbe és az arca lassan
elsápadt.</p>
<p>– Rendben van? – kérdezte aggódva Jeney.</p>
<p>– Nincs rendben, – felelte végre Monostory.</p>
<p>– Kérlek! – Neked egy lépést sem kell tenned. Csak meg kell
engedned, hogy én…</p>
<p>– Nem engedhetem meg.</p>
<p>– Miért?</p>
<p>Monostory halkan sóhajtott egyet; a szeme a messzeségből
visszatért a nyüzsgő utcára; az arca visszakapta a színét; a szabad
kezével kis mozdulatot tett és csendesen mondta: <span class=
"pagenum"><a name="Page_45" id="Page_45">-45-</a></span></p>
<p>– Mert nekem ez a szegényházi ellátás nem kell. Az andorlaki
kerület! – letört fajlovak jászola, – köszönöm, keressenek a
megyében más lecsúszott urat, akad rajtam kivül elég, adják annak
oda, annak öröme telik majd benne…</p>
<p>– Pista, édes jó öregem, ennek most már vége; szó sincs róla,
hogy a mandátummal most is el akarnának látni valakit, a párt ezt a
luxust nem engedheti meg magának, ellenkezőleg: olyan kitünő ember
kell oda, mint te vagy…</p>
<p>Monostory fanyarul biggyesztette el a száját:</p>
<p>– Olyan kitünő ember?… Ha öt évvel előbb, nem, – ha tíz évvel
előbb jutott volna eszükbe. – Helyesebben: ha tíz évvel ezelőtt a
te befolyásod már elég erős lett volna. Akkor… igen.</p>
<p>– És most miért nem?</p>
<p>– Mert én nem megyek be azok közé a kétségbeesett éhesek közé,
akik a képviselőházban úgyis tucatszám nyüzsögnek. Erkölcsi
sansculotte-ok! – kimeredt szemmel és éhesen lesik, ki igér
legtöbbet törvényhozói hatalmukért, – az aranybullát négyszögletes
kockákra vágva adnák el, ha titokban el lehetne adni, – szegények,
éhesek, rongyosok, szájasok, – vagy engedelmesek, ha ez a
jövedelemező, – csőcselék, enni akar, és igaza van, és az az
ország, amely szegény és <span class="pagenum"><a name="Page_46"
id="Page_46">-46-</a></span> éhes emberekre bízza a legnagyobb
hatalmat, amelyet adhat, nem érdemel mást, minthogy ezek az éhesek
kalácsra váltsák be a hatalmat, amelyet kaptak.</p>
<p>Jeney mosolygott.</p>
<p>– Bravo, – mondta azután vidáman. – Pompás volt. Látod, ezért
kell neked képviselővé lenned…</p>
<p>Monostory makacsul rázta a fejét.</p>
<p>– Vállald, – mondta Jeney, – mert különben a fiatal Buzát János
kapja meg.</p>
<p>A Monostory arca megmerevedett.</p>
<p>– Az nagyon jó lesz, – mondta jéghidegen és mozdulatlan arccal.
– Az nagyon kitünő fiatalember.</p>
<p>Jeney megpróbálkozott még a rábeszéléssel, de Monostory egy
hideg mozdulattal elhallgattatta:</p>
<p>– Ne fáradj, – mondta fanyarul. – Fölösleges.</p>
<p>Jeney nem tudott szólni. Szótlanul haladtak előre és kezdett
kínossá válni, hogy még mindig karonfogva mennek. Monostory
megállott és elhúzta a karját.</p>
<p>– Te merre mégy? – kérdezte halkan.</p>
<p>Jeney befelé mutatott, a város felé.</p>
<p>– Én, – mondta Monostory, – erre megyek.</p>
<p>A Dunapartot mutatta, amelynek a csillogó lámpássora már
kigyulladt. Lesütötte a szemét és fölemelte a kezét. <span class=
"pagenum"><a name="Page_47" id="Page_47">-47-</a></span></p>
<p>– No Isten veled, Ödön. És köszönöm a kedvességedet.</p>
<p>– Pista…</p>
<p>– Isten veled.</p>
<p>Megszorította a kezét és otthagyta. A csillogó Dunaparton ment
előre, de most nem élvezte a Dunapart tavaszesti szépségét.
Szorongva és gyötrődve sietett előre, mintha valami célja volna a
rohanásának. A szeme mereven és üresen bámult el a messzeségbe;
tekintete az embereken, a fénycsillagos folyón, a fénypettyes
fekete Gellérthegyen túl rá volt függesztve a végtelenségre, a lágy
és nagy örökkévalóságra, amely mindenség és semmiség… amelynek a
szeretetét hetek óta ápolgatta és dédelgette magában.</p>
<p>Céltalanul sietett előre a Dunaparton; azután elkanyarodott a
folyótól; utcákba fordult be és utcákat hagyott el; egy nagy
korbács suhogása kergette és süketen és vakon rohant előre, amíg a
talpa égni nem kezdett és reszkető lába össze nem akart csuklani.
Ekkor megállott, fölsóhajtott, végigsimította a homlokát és ismét
látó szemmel nézett körül. A Városliget tájékán volt. Lassan elment
egy kocsiállomásig, kocsiba ült és egy vendéglőbe vitette magát.
Megvacsorázott. Vacsora után beült egy kávéházba és maga elé
állíttatott egy üveg konyakot. Lassan kiitta <span class=
"pagenum"><a name="Page_48" id="Page_48">-48-</a></span> az egész
üveget, azután fizetett, fölkelt és elment egy másik kávéházba. Ott
ismét kiivott egy üveg konyakot, azután tovább ment. Ekkorra elmult
éjfél. A harmadik kávéház, amelybe betévedt, elhagyott hely volt,
csöndes, füstszagu menedék makacs és halk éjjelezők számára.</p>
<p>Monostory a konyakos üvegje felénél tartott, amikor a kávéház
ajtaja kinyílott és egy borotvált arcu, monoklis fiatalember lépett
be rajta. Monostorynak nagyon ismerős volt az arca. Az új vendég
leült egy asztalhoz, intett a főpincérnek és a főpincér szótlanul
elébe állitott egy konyakos üveget. A monoklis fiatalember töltött
magának, fölhajtotta a poharát, azután újra töltött. Nézte a
poharát és szótlanul ivott. Monostory ingerülten bámult rá. A
fiatalember a nyolcadik pohárig nem nézett föl, de a nyolcadik
pohár után fölemelte már fátyolossá vált szemét és körülhordozta a
csöndes kávéházon. A tekintete megakadt Monostoryn. Egy darabig
farkasszemet néztek, a fiatalember azután fölkelt és odament
Monostoryhoz.</p>
<p>– Jó estét Monostory úr, – mondta nyugodtan.</p>
<p>Monostory ekkor ráismert.</p>
<p>– Jó estét Ország úr, – felelte szinte melegen.</p>
<p>Ország alig észrevehető mozdulatot tett hátra a konyakos üvegje
felé. <span class="pagenum"><a name="Page_49" id=
"Page_49">-49-</a></span></p>
<p>– Megengedi? – kérdezte halkan.</p>
<p>– Tessék.</p>
<p>Ország intett a pincérnek. A pincér áthozta a konyakos üveget és
letette a Monostory üvegje mellé. Ország leült és előbb
Monostorynak töltött, azután magának. Szótlanul ittak.</p>
<p>Ország végre fölemelte a fejét, levette a monokliját és
megtörölte a szemét. A monoklival a kezében, egy mozdulatot tett a
konyakos üveg felé.</p>
<p>– Amint látja, – mondta csöndesen, – önt utánzom.</p>
<p>Monostory összevonta a szemöldökét.</p>
<p>– Úgy értem, – mondta nyugodtan Ország, – hogy ezt öntől láttam,
amikor önöknél voltam odalenn a világ legkisebb és
legboldogtalanabb vidéki ujságírója. Ön néha így mulatott: beült
egy kávéház sarkába, nézte az üveget maga előtt és, halálos dühvel
a szemében, ivott. Néha órák hosszat néztem önt. Utóbb azután
egyszer itt Budapesten megpróbáltam. Jó.</p>
<p>Elhallgatott. Monostory lenézett a poharára, kétszer egymásután
akart megszólalni, harmadszor végre kimondta, amit mondani
akart:</p>
<p>– De mi oka van önnek…?</p>
<p>– Nekem?</p>
<p>– Mindent elért, amiről álmodni merhetett! <span class=
"pagenum"><a name="Page_50" id="Page_50">-50-</a></span></p>
<p>A Monostory hangja szinte szigoru volt. Utólag megtiltotta
Országnak, hogy többről merjen álmodni ennél:</p>
<p>– Önt olvassák a legjobban. – Útban van oda, hogy a legelső
legyen.</p>
<p>Ország lógázta a fejét és lassú, nagy igeneket intett:</p>
<p>– A félegyházi kislányok vasárnaponkint rólam álmodnak.
Vagyonokat keresek.</p>
<p>Monostory szigoruan kérdezte:</p>
<p>– Mit akart még? Mire gondolt? Társadalmi érvényesülés?
Politikai karriér?</p>
<p>Ország bosszús megvetéssel intett.</p>
<p>– Ah, – mondta, – ezek az ostobaságok…</p>
<p>– Hát mi baja?</p>
<p>Ország szótlanul fölhajtott még néhány pohár konyakot, fátyolos
szemmel nézte a tálcát, amelyen a pohara állott, azután a szemét
föl sem emelve, szinte a tálcának mondta:</p>
<p>– Engem a halhatatlanság járma nyom.</p>
<p>– Mi?</p>
<p>– A halhatatlanság járma.</p>
<p>Monostory szótlanul várt és Ország csöndesen beszélt maga
elé:</p>
<p>– Engem olvasnak a legjobban és rólam álmodnak <span class=
"pagenum"><a name="Page_51" id="Page_51">-51-</a></span> a
dunapentelléri művelt kislányok…? Én leköpöm magamat. Én leköpöm
azokat, akik olvasnak. Néha rámjön az undor és a kétségbeesés. Mit
írok én, miket írok én, kinek tetszik? mindenkinek tetszik? már az
akadémiának is írok, már azoknak is tetszik, már az egész kritikát
levettem a lábáról, már az első leszek, már az első vagyok, csak
egy-két öreg kidögöljön előlem, már az első vagyok…</p>
<p>Fátyolos szemét fölemelte a tálcáról Monostoryra. A szeme
könnytől, vagy részegségtől volt nedves.</p>
<p>– De én leköpöm magam! – ordította bele a Monostory arcába.</p>
<p>Monostory mozdulatlanul ült. Ország nedves szemmel hosszan és
szótlanul nézett rá. Monostory nem mozdult. Ország előretolta az
alsó ajkát.</p>
<p>– Ön nem olvas, – szólalt meg aztán halkan. – Hát jó, olvas. –
Ne higyje… vagy ha olvas, akkor tudja, hogy amit én irok, az nem
rossz. – Az jó. – Az a legjobb, amit ma írnak. – De én néha
látom…</p>
<p>Bizonytalan mozdulatot tett a kezével, mintha belenyúlna a
messzeségbe valami után:</p>
<p>– Én néha érzem… utána nyulok… már majdnem megfogom, mit
kellene, mit lehetne… Valami csodálatosat. Zengőt. Orgonahangut.
Évszázadokra szólót. Örökkévalót. <span class="pagenum"><a name=
"Page_52" id="Page_52">-52-</a></span></p>
<p>Lebillent a feje.</p>
<p>– A földön, – mondta, – Dante is élt. – Dosztojevszki is
élt.</p>
<p>Még csendesebben mondta:</p>
<p>– Néha a halhatatlanság járma, amelyet a nyakamon hordok,
véresre horzsol. – Akkor idejövök és iszom. Nem iszom mindig. –
Néha. Mikor rámjön.</p>
<p>Vállat vont.</p>
<p>– Ugy nevezett Quartalsäufer vagyok, – mondta könnyedén. –
Lehet, hogy az egészet hazudom magamnak azért, hogy ihassam.</p>
<p>Elhallgatott. Monostory mozdulatlanul nézte. Ország
lecsillapult, megnyugodott, töltött magának.</p>
<p>– <i>Én</i> ezt hazudom magamnak, – mondta. – Hát ön… miért
iszik most?</p>
<p>Monostory mozdulatlan arccal nézett rá, azután csendesen
megszólalt:</p>
<p>– Én így készülök a halálra.</p>
<p>Ország lassan fölemelte a fejét. Nedves szeme hosszan pihent a
Monostory korán őszülő, sápadt fején.</p>
<p>– Hm, – mondta nagyon halkan, – igaza lehet. – Ha tudja az
ember, igaza van. Ön… az életét akarta úgy alakítani, mint egy
művészi alkotást. – Remekművet akart és kontármunka lett belőle. –
Végét veti a vergődésnek. – Ha tudja, igaza van. <span class=
"pagenum"><a name="Page_53" id="Page_53">-53-</a></span></p>
<p>Nedves szeme megindultan tapadt rá a Monostory sápadt
arcára.</p>
<p>– Kontármunka lett belőle, – mondta meghatottságtól remegő
hangon, – pedig remekmű is lehetett volna belőle. Az ön homlokán a
géniusz ragyog…</p>
<p>Most már részeg volt. A hangja panaszos sírássá lett.</p>
<p>– Miért engedik át önök, – mondta hirtelen, – ezt az imádandó,
édes, piszkos várost, ezt az alávaló, drága Budapestet nekünk:
jövevényeknek, befogadottaknak, bugrisivadékoknak,
sárgafoltosoknak, intellektuális parvenüknek? Miért nem fogják meg,
miért nem szorítják hátra a derekát, – asszony ez, him kell neki,
csókot neki. Ha egyszer egy olyan férfi jönne, mint ön, – férfi! –
ur! – race! – hogy adná ez meg magát!… Akarja meghódítani
Budapestet? Megmondom, hogyan kell.</p>
<p>Monostory nem felelt. Ország elfáradt, de a szeme tüzben égett
és rálángolt Monostoryra:</p>
<p>– Ki ez az ember? – kérdezte. A homlokán ott ragyog a géniusz.
Ki ez?</p>
<p>Monostory halkan mondta:</p>
<p>– A szentlélek lovagja.</p>
<p>– A szentlélek lovagja, – kiáltotta Ország mámorosan.
<span class="pagenum"><a name="Page_54" id=
"Page_54">-54-</a></span></p>
<p>Monostory fanyar mosolygással bólogatott:</p>
<p>– A szentlélek elzüllött lovagja. – A szentlélek letörött,
fáradt, halálba menő lovagja.</p>
<p>Ország ragyogó szemmel hallgatta. Monostory várt egy ideig,
azután újra beszélni kezdett:</p>
<p>– Az én szívemben, – mondta, – kinyilt és kivirágzott a halál
szerelmének a virága. – Fekete virág. – Fagyos virág. –
Jégvirág.</p>
<p>Fájdalmasan folytatta:</p>
<p>– És ezt a szent virágot egyetlen meleg szellő érte és a levelei
összezsugorodtak tőle.</p>
<p>A szeme elborult. Mámoros haraggal kiáltott föl:</p>
<p>– De akkor miért nem nyujtottam ki a kezemet mohón és boldogan
az élet lehetősége után, amellyel megkínáltak?</p>
<p>Eltorzult az arca.</p>
<p>– És ha az életnek ezt a lehetőségét dölyfösön eldobtam, mi
zakatol akkor itt?</p>
<p>Ország figyelmesen hallgatta; válaszolt neki és kérdéseket
intézett hozzá; és késő reggelig ittak és beszélgettek a csöndes
kávéházban.</p>
<hr class="chap" />
<div class="chapter"></div>
<p><span class="pagenum"><a name="Page_55" id=
"Page_55">-55-</a></span></p>
<h2>IV.</h2>
<p>Monostory fölállott a mindennapi tarokkpartijától és menni
készült. Jeney Ödön azonban, aki a szoba ajtajában várt rá,
föltartóztatta.</p>
<p>– Kedves Pista, – mondta neki hanyag korrektséggel, – szabad egy
félórádat igénybe vennem?</p>
<p>– Parancsolj velem, – felelte Monostory udvariasan és
gyanakodva.</p>
<p>Beültek egy fülkébe. Jeney lesütötte a szemét, zavarodottan
játszott a gyufatartóval, amely előtte állott az asztalon, azután
hirtelen mozdulatot tett, elpirult és így szólt:</p>
<p>– Bocsáss meg, – én nem birom tovább ezt a szívtelen és alávaló
tapintatot. – Három hete, hogy mindennap feljársz ide és eddig
egyetlenegy ember egyetlenegy szóval sem emlegette. Diszkréció! Uri
emberek <span class="pagenum"><a name="Page_56" id=
"Page_56">-56-</a></span> vagyunk! Nyugalom! A szomszédod
haldoklik? Csak hidegvér! Fuj!</p>
<p>– Mit akarsz? – kérdezte Monostory összevont szemöldökkel.</p>
<p>– Azt akarom neked mondani, hogy ott mindenki látja rajtad, hogy
mire készülsz. Itt mindenki pontosan tudja, mennyi pénzed maradt.
Mindenki látja, hogy úgy élsz, ahogyan azelőtt szoktál. Mindenki
pontosan kiszámította tehát már az első napon, hogy hány heted van
még, és a tarokkpartnereid legföljebb két-három játéknyi tévedéssel
meg tudnák mondani, melyik partie lesz az, amelyből már hiányzol,
mert a játékban meggátolt az, hogy az éjszaka főbe lőtted magadat.
A kedves öreg urak. A finom, tiszta öreg urak.</p>
<p>Monostorynak vonaglott az ajka. Hallgatott, azután fölemelte a
fejét.</p>
<p>– Mit kinzol te engem! – kiáltott föl tompított hangon, de forró
keserüséggel. – Mit zavarsz! Mit nyugtalanítasz! Hagyjál békében
megdögleni.</p>
<p>– Ez az, – felelte Jeney. – Jól van. Ez az, amit én nem tudok.
Én nem vagyok olyan förtelmesen tapintatos, én nem vagyok olyan
becstelenül diszkrét, én tapintatlan vagyok, én indiszkrét vagyok,
én ezennel kijelentem, hogy tudom, hogy tönkrementél, beszélni
<span class="pagenum"><a name="Page_57" id=
"Page_57">-57-</a></span> akarok veled arról, mik a terveid és… és
fölajánlom neked a szolgálataimat arra…</p>
<p>Monostory egy heves mozdulattal fölállott. Ott akarta hagyni
Jeneyt. A Jeney szeme könnybe lábadt. Monostory megállott. Jeney
halkan mondta:</p>
<p>– Pista, miért szégyenítesz meg engem azzal, hogy itt akarsz
hagyni? Miért szégyenítesz meg engem azzal, hogy beszélni sem
akarsz velem a sorsodról? Azt akarod, hogy utólag szégyeljem, hogy
tizennyolc évvel ezelőtt elfogadtam a támogatásodat és a
pénzedet?</p>
<p>Monostory habozva állott, a vállát vonogatta, az ajkát
harapdálta; azután lesütött szemét ráemelte Jeneyre, sötét szemének
hideg és kemény tekintete ellágyult és lassan visszaült a
helyére.</p>
<p>– Hát mit akarsz? – kérdezte halkan.</p>
<p>– Mondd meg nekem, – felelte Jeney buzgón és meghatva, – mit
akarsz csinálni?</p>
<p>Monostory fanyarul huzta el a száját.</p>
<p>– Minek kérdezed? – mondta fájdalmasan.</p>
<p>– Nem! – kiáltotta Jeney. – Nem! Ne mondd azt, hogy egyszerűen
főbe akarod magadat lőni. Hiszen különben már eddig is főbe lőtted
volna magadat. Nem tetted. Bocsáss meg, kénytelen vagyok nyiltan
beszélni róla: helyes és pontos fogalmazásban tehát a dolog így
<span class="pagenum"><a name="Page_58" id=
"Page_58">-58-</a></span> hangzik: adtál magadnak hat hetet,
<i>ha</i> addig semmi sem történik, <i>akkor</i> főbelövöd magadat.
Igy van?</p>
<p>– Körülbelül így.</p>
<p>– No látod. Minthogy pedig rajtunk áll, hogy történjék
valami…</p>
<p>Monostory fáradtan legyintett egyet.</p>
<p>– Pardon, – mondta Jeney, – az első gondolatom a
képviselőséggel, igaz, rossz volt. Azóta beláttam. Nem azon kell
kezdeni. Majd azon végzed. Előbb újra vagyont kell szerezned.</p>
<p>Monostory csöndesen fölnevetett.</p>
<p>– Ne nevess, – mondta Jeney, – neked annyiféle tehetséged
van…</p>
<p>Monostory eddig lesütött szemmel ült. Most fölnézett, fölemelte
a fejét és félbeszakította Jeneyt. Rátette a kezét a karjára.</p>
<p>– Bocsáss meg, – mondta gyöngéden, – ne folytasd. Tévedsz: nekem
semmiféle tehetségem nincs. Várj csak, ne szakíts félbe, én
megmondom neked, hogy áll a dolog: nekem semmiféle tehetségem
nincs… én csak tehetség vagyok… Minden lehetőség, minden vágy,
minden sóvárgás, minden szomjuság és irdatlan sok erő… csak éppen
semmi fegyelem, semmi szerénység, semmi egyszerüség, semmi alázatos
és makacs munka… ha minden sorompó mindig <span class=
"pagenum"><a name="Page_59" id="Page_59">-59-</a></span> kinyilt
volna előttem, úgy vonultam volna be, mint… mint soha még egy
király… de soha arra erőm nem volt, hogy a sorompót összetörjem,
vagy a lakatja kulcsát megszerezzem, vagy… Isten nevében, ha
másképpen nem megy, átbujjak alatta. Nem lettem semmi. Nem leszek
semmi. Tehetség vagyok. Úr vagyok. Magyar vagyok. Elpocsékoltam az
életemet. Meg kell halnom.</p>
<p>– Nem hiszem. Nem igaz. Kisebb tehetséggel, mint a tied, de
ugyanazzal az ősi, uri átokkal megverve elindultak mások is és…</p>
<p>Monostory félbeszakította:</p>
<p>– Te? Az más. Ti… ti idejekorán mentetek tönkre. A ki közülünk
idejekorán tönkre megy, az boldogul. De én mostanig otthon maradtam
a vármegyémben és…</p>
<p>Vállat vont:</p>
<p>– Talán ha az apám husz évvel ezelőtt lőtte volna főbe
magát…</p>
<p>Vonogatta a vállát:</p>
<p>– Akkor talán én is egy nagy biztosító társaságnak lennék most
az igazgatója.</p>
<p>Jeney energikus mozdulatot tett:</p>
<p>– Ha megengeded, – mondta, – ne is beszéljünk erről többet.
Hanem válaszolj erre: hajlandó <span class="pagenum"><a name=
"Page_60" id="Page_60">-60-</a></span> vagy-e mához egy hétre
eljönni hozzám és megismerkedni Hollódi Arturral?</p>
<p>Monostory meghökkenve és elgondolkozva nézett rá:</p>
<p>– Hm… Hollódi…</p>
<p>Sötét szemének a tekintete lassan megváltozott. Elcsúszott
Jeneyről, belemélyedt valahová a messzeségbe és nedves és lágy lett
és bizonytalanul reszkető.</p>
<p>Jeney megindultan nézte. Várt. Amikor a Monostory tekintete
remegve, küzködve és ingadozva készült visszatérni hozzá, akkor
gyorsan megszólalt:</p>
<p>– Meg is mondom neked röviden, miről van szó. A Hollódi bankja,
vagyis Hollódi újra alapít valamit: egy kis intézetet, amelyből
nemsokára óriási vállalatnak kell lenni: mezőgazdasági export, a
Balkánt is belekapcsolni… tőle majd meghallod. Én beszéltem neki
rólad… természetes, hogy a társadalmi poziciójának a javitására is
gondol, ezt nevetséges volna előtted elhallgatni… de egyébként:
körülbelül te látszol a legalkalmasabb embernek arra, hogy azt a
nagy vállalatot megteremtsd, amelyre Hollódi gondol.</p>
<p>Monostory nehezen, halkan lihegett. A szeme újra elfordult a
messzeségbe; az arca sápadt volt és a homloka verejtékezett. Jeney
sokáig várt, de végre könnyedén megkérdezte: <span class=
"pagenum"><a name="Page_61" id="Page_61">-61-</a></span></p>
<p>– Hát rendben van? Eljösz?</p>
<p>Monostory lassan visszafordította rá a tekintetét. A szeme körül
karikák voltak, a pillantása nehéz és fáradt volt.</p>
<p>– Hát eljösz? – kérdezte még egyszer Jeney.</p>
<p>– El, – felelte halkan és nehezen Monostory.</p>
<hr class="chap" />
<div class="chapter"></div>
<p><span class="pagenum"><a name="Page_62" id=
"Page_62">-62-</a></span></p>
<p><span class="pagenum"><a name="Page_63" id="Page_63"><br />
-63-</a></span></p>
<h2>V.</h2>
<p>A kocsi megállott. Monostory intett a kocsisnak, hogy elmehet,
azután lassú léptekkel bement a nyitott kapun. A lába nehéz volt;
és a szíve mintha ki akart volna szakadni a testéből.
Szorongatottnak és megalázottnak érezte magát; az az érzése volt,
hogy kinos megszégyenülések felé megy és összeszorított foggal
kellett legyűrnie azt a vágyát, hogy megforduljon és kisiessen a
tavaszi estébe.</p>
<p>A pirosszőnyeges lépcsőház alján egy inas mutatta gyakorlott és
alázatos mozdulattal az útat fölfelé; a lépcső felső végén egy
másik inas gyors és sima mozdulattal levette a Monostory köpönyegét
és az aranydíszes, fehér hall bejáratánál már ott volt Jeney Ödön
is. Mosolyogva sietett Monostory elé:</p>
<p>– Kedves Pistám, – mondta boldogan, – hogy örülök… <span class=
"pagenum"><a name="Page_64" id="Page_64">-64-</a></span></p>
<p>Karonfogta.</p>
<p>– Mindenekelőtt, – folytatta, – bemutatlak a feleségemnek. –
Azután, ugy-e, nem terhellek egy ideig; de ha majd rákerül a sor,
megengeded, hogy megismertesselek Hollódival.</p>
<p>Monostory nem válaszolt. Szótlanul intett és érezte, hogy a
torka összeszorul. Most jön az első megszégyenülés. Jeney odavitte
a felesége elé.</p>
<p>– Ilona, – mondta, – bemutatom neked Monostoryt.</p>
<p>Az asszony kinyujtotta a kezét. Monostory lehajolt, hogy
megcsókolja; és érezte, hogy közben elvörösödik. Valóban itt van az
első megszégyenülés, gondolta, de nem úgy, ahogyan vártam. Hiszen
ez az asszony szép!</p>
<p>Az asszony csendesen és halk mosolygással mondta:</p>
<p>– Örülök, hogy eljött.</p>
<p>Monostory nem tudott válaszolni. – Ha nem is szép, gondolta, de
kétségtelenül csinos. A szeme mély és lágy; és a mosolygása tiszta
és meleg… milyen meleg a mosolygása…</p>
<p>Az asszony várt a feleletére. De amikor látta, hogy Monostory
nem felel, újra megszólalt:</p>
<p>– Hogy eljött először, – mondta, – de remélem, <span class=
"pagenum"><a name="Page_65" id="Page_65">-65-</a></span> hogy nem
utóljára. Legközelebb, ugy-e, olyankor jön el, amikor kevesebben
leszünk?…</p>
<p>Monostory még mindig nem tudott válaszolni. Nemes, felsőbbséges
és tiszta arcára a zavarodottságnak és a tehetetlenségnek egy
fájdalmas és megindító vonása ült ki. Az asszony várta, hogy
válaszoljon, de azután ránézett az arcára és olyan gyors mozdulatot
tett, mintha a segítségére akarna sietni.</p>
<p>– <i>Kedves</i> Monostory, – mondta melegen, – engedje meg…</p>
<p>Megakadt egy másodpercre. A hangja olyan meleg volt, hogy a
Monostory szíve hirtelen forró hálával telt meg.</p>
<p>– <i>Kedves</i> Monostory, – mondta újra az asszony, – engedje
meg, hogy megismertessem az urakkal.</p>
<p>Három frakkos úrral beszélgetett volt, amikor a férje bemutatta
neki Monostoryt. A három frakkos úr hátrahúzódott a bemutatás
alatt; az asszony most ismét előre intette őket. Bemutatta nekik
Monostoryt és bemutatta őket Monostorynak.</p>
<p>Monostory mély hálát érzett az asszony iránt, mert kimentette
halálos zavarodottságából, mert megérezte, mit érez ő és mert olyan
gyorsan és olyan jószívvel <span class="pagenum"><a name="Page_66"
id="Page_66">-66-</a></span> mozdult meg, mintha valami fizikai
cselekedettel akart volna segítségére sietni. Kezet szorított a
három frakkos úrral, akivel megismerkedett, szótlanul figyelt a
beszélgetésükre, és a nyugalma és hálaérzésének a melege lassanként
eltünt. Megint bizonytalanságot és megint szorongást érzett.</p>
<p>Az asszony azon volt, hogy őt is bevonja a beszélgetésbe; s így
a három frakkos úr is szólt hozzá egy-két szót; ő röviden válaszolt
és a lelke lassan eltelt a szégyenkezés és az undor érzésével. Mik
ezek az emberek? Egy bankigazgató. Egy ügyvéd. Egy vegyészeti
cikkek gyárosa. Hogyan kerül ő ezek közé az emberek közé? Hogyan
mernek ezek az emberek átnézni rajta, úgy tenni, mintha ő ott sem
állna… és különösen, hogyan mernek ezen a könnyed és odavető hangon
szólni hozzá? Általában: micsoda hangon beszélnek ezek az emberek!
Milyen szavaik vannak! A szavaiknak milyen hangsúlya! Milyen az
arcuk! Micsoda arcélek és micsoda szájak ezek!</p>
<p>Körülnézett az ismeretlen tömegben, amely kezdte megtölteni a
nagy házat és az az érzése volt, hogy furcsa és gyűlöletes korcsok
nyüzsögnek körülötte… idegenek… ellenség…</p>
<p>A három frakkos úr közül az egyik valami lóversenyügyet adott
elő és hevesen bizonyítgatta, hogy <span class="pagenum"><a name=
"Page_67" id="Page_67">-67-</a></span> gyanús manipulációknak kell
kiderülniök, mert Belcanto jobb, mint Hapták…</p>
<p>Az asszony megint bele akarta vonni Monostoryt a beszélgetésbe
és odafordult hozzá:</p>
<p>– Mit gondol Monostory?</p>
<p>Monostory halkan azt felelte, hogy ő Haptákot jobbnak tartja
Belcantónál.</p>
<p>A frakkos úr ekkor vállat vont.</p>
<p>– Lehet, – mondta, – hiszen maga jobban tudhatja…</p>
<p>Udvariasan igyekezett beszélni. Sok mindent koncedált. Belát
mindent; csak éppen a véleményét mégis kénytelen –.</p>
<p>Monostory mindebből már semmit sem hallott. A vér a fejébe
tódult és a keze ökölbe szorult. <i>Maga</i>… Ez az ember, ez a
vegyészeti cikkek gyárosa azt mondta neki, hogy <i>maga</i>. Ezt az
embert, ezt a vegyészeti cikkek gyárosát ő egyetlen kézmozdulattal
leüti, egyetlen ökölcsapással a földre teríti és…</p>
<p>Az izmai fájtak a görcsös erőfeszítéstől, amellyel megfékezte
magát. Mit akar csinálni? Botrányt? Itt? Ezek között az emberek
között? És miért? Mert ezek olyan hangon beszélnek, amely neki
szokatlan?</p>
<p>Megfékezte magát, de nagy bágyadtságot és fáradt <span class=
"pagenum"><a name="Page_68" id="Page_68">-68-</a></span> utálatot
érzett. Szeretett volna elmenni a társaságtól, beülni egy csendes
sarokba, pihenni és szótlanúl nézni az embereket. De nem tudta,
hogyan menjen el. Sokra vittem, – gondolta keserűen, – most már
zavarba hoz egy budapesti fiskálisokból álló társaság…
Föltételezem, hogy a gallérom is tavalyi divatu és a frakkom ráncot
vet…</p>
<p>Körülnézett. Pár lépésre tőlük egy másik társaság állott. Két
frakkos úr és egy nő. A nő: fiatal lány volt és éppen elbocsátotta
a két frakkos urat.</p>
<p>– Higyjék el, – mondta nekik, – hogy ez mégis tudományos
botrány… Kinevezni egy ilyen tehetségtelen embert egy ilyen
elsőrangú fontosságu tanszékre akkor, amikor két valóban tehetséges
ember közül lehetett volna választani: – ez megalázza az egyetemet
és kompromittálja az egész magyar tudományos életet.</p>
<p>A két frakkos úr közül az egyik megkockáztatta azt az állítást,
hogy akit arra a fontos tanszékre kineveztek, talán mégsem egészen
tehetségtelen ember. A fiatal hölgy igen energikusan intett
nemet:</p>
<p>– Nem, – mondta határozottan. – Én olvastam a renaissance
kezdeteiről irott munkáját: teljesen tehetségtelen tákolmány.
Egyetlen eredeti gondolat sem. Ami jó van benne: az Burckhardt és
Gobineau. Még <span class="pagenum"><a name="Page_69" id=
"Page_69">-69-</a></span> azt a fáradságot sem vette magának, hogy
más szerzőket is elolvasson.</p>
<p>Várt egy másodpercig, azután bezárta a beszélgetést:</p>
<p>– Teljesen tehetségtelen.</p>
<p>Egy kézmozdulattal megerősítette a dolgot:</p>
<p>– Tudományos botrány.</p>
<p>Ugyanezzel a kézmozdulattal és egy mosolygó fejhajtással
elbúcsúzott a két frakkos úrtól és elindult egyenesen Monostory
felé. Monostory meglepetve nézett rá. Hiszen ez egy
tizenöt-tizenhat éves kis lány.</p>
<p>A kis lány odajött hozzájuk, kezet nyujtott a három úrnak,
azután nyugodtan mondta:</p>
<p>– Anyám, mutasd be nekem Monostoryt.</p>
<p>Monostory megdöbbenve és álmélkodva nézett rá. Jeneyné látta az
álmélkodását és a lánya felszólítását nem teljesítette
pontosan.</p>
<p>– Monostory, – mondta, – <i>bemutatom magának</i> a Loli
lányomat.</p>
<p>Loli megbiccentette a fejét; nevetve nézett föl az anyjára; az
anyja elmosolyodott és az egész társaság nevetni kezdett. Most
Monostory is velük nevetett.</p>
<p>Loli kinyujtotta a kezét:</p>
<p>– Azért én mégis nagyon, nagyon, nagyon örülök. <span class=
"pagenum"><a name="Page_70" id="Page_70">-70-</a></span> Évek óta
vágyódom rá, hogy megismerkedjem magával.</p>
<p>Monostory még mindig csodálkozva nézett rá. Lassan
megszólalt:</p>
<p>– Évek óta? – mondta csendesen és mosolyogva.</p>
<p>– De igen, – felelte Loli, – évek óta. Tíz éves voltam, mikor a
papa elbeszélte, hogyan ugrott maga oda ő elébe, amikor a
díjbirkózó megtámadta és…</p>
<p>– Szszszszsz!…</p>
<p>Monostory önkéntelenül felszisszent, hogy Lolit elhallgattassa.
Kellemetlen volt és kínos volt neki az a gondolat, hogy ebben a
társaságban a multjáról szó lesz.</p>
<p>Loli ránézett és Monostory meglepetve látta, hogy a szeme
egészen olyan, mint az anyjáé. A szeme és a kis orra; és a szája;
és a feje; és a középen elválasztott barna haja. Az egész különös,
furcsa, gyorsbeszédü, éretlen kis asszony tökéletes mása volt ennek
a másik megérett és csendesbeszédü asszonynak. – Monostory egy
másodpercig magán érezte a tekintetét; azután Loli gyors mozdulatot
tett, mintha valakinek a segítségére akarna sietni és így
szólt:</p>
<p>– Jőjjön el innen, Monostory. – Megmutatom magának a házat.</p>
<p>A válaszra nem is várt. Elindult. Az anyja felsőbbséges,
<span class="pagenum"><a name="Page_71" id=
"Page_71">-71-</a></span> de halk és gyengéd mosolygással nézett
utána, Monostory pedig sietve tett egy hosszú lépést, hogy
utólérje.</p>
<p>Szótlanul mentek egymás mellett. Monostory megint mély hálát
érzett ez iránt a kis lány iránt, aki kimentette őt egy
kényelmetlen, helyzetből és aki olyan gyorsan mozdult meg, mintha
valami fizikai cselekedettel akart volna segítségére sietni. Milyen
különös asszonyok ezek a…!</p>
<p>Odafordult Loli felé, lenézett rá és a hálaérzése lassan
oszladozni kezdett. Milyen furcsa, éretlen és hangos kis
asszonyszemély ez. Most hallgat, de a hallgatása is olyan
önérzetes, hogy szinte kihívóan hangos. Egy tizenhatéves gyerek,
aki úgy sétál végig a termeken, mint egy királyné. Éretlen kis
királyné, – önérzetes, nevetséges, budapesti kis bankárlány, – nem
is tapintatosságból hivott el, – az, hogy elhivott, az is éretlen
nagyoskodás, – tapintatlanság…</p>
<p>Kelletlenül és fanyar fáradtsággal ment Loli mellett. Loli meg
akart szólalni, de Monostory nem segített neki. Kis barna fejét
kétszer is fölemelte Monostory felé, Monostory azonban konokul,
szinte haragosan nézett előre. Loli végre harmadszor is fölemelte a
fejét és halkan mondta:</p>
<p>– Bocsásson meg, hogy elhíttam… <span class="pagenum"><a name=
"Page_72" id="Page_72">-72-</a></span></p>
<p>Monostory meglepetve fordult feléje. A Loli lágy tekintetü, mély
és nagy szeme nedvesen csillogott rá. A hangja alázatos volt.</p>
<p>– Milyen furcsa, – gondolta meglepetve Monostory, – hogy ez
ilyen hangon is tud…</p>
<p>Loli válaszra várt, de amikor nem kapott választ, még
alázatosabban folytatta:</p>
<p>– Azt hittem… az az érzésem volt… hogy maga nem érzi ott jól
magát… a között a három börzelény között…</p>
<p>Monostory meghökkenve fordult feléje és bámulva nézett bele
aggódó, kis arcába. Mi ez? Ez az éretlen gyerek, ez a zöldcsőrű kis
madár csakugyan megérezte volna, amit ő érez?</p>
<p>– Igen, – mondta Loli szinte bűntudatosan, – azt hiszem,
általában nem érzi jól magát itt nálunk. Nem is érezheti jól magát.
Ezek az emberek mind egy furcsa argot-t beszélnek; sőt
egyikük-másikuk jargont beszél; néha én is alig tudom elviselni
őket; nagyon értem, ha magának türhetetlenek.</p>
<p>Monostory habozva nézett le rá. A fanyar haragja megenyhült. Ez
a korán érett, éretlen kis budapesti lány nem kellemetlen. Nem
tolakodó. De csak nem fog ő most komolyan szóbaállni vele és csak
nem fog neki az érzéseiről komolyan beszélni? <span class=
"pagenum"><a name="Page_73" id="Page_73">-73-</a></span></p>
<p>– Ha rászánná magát, – mondta Loli, – hogy olyankor jőjjön el
hozzánk, amikor ez a frakkos népvándorlás nincs itt, akkor… akkor
talán jobban érezné magát.</p>
<p>Monostory elgondolkozva nézett rá. – Az anyja pár perccel
ezelőtt ugyanezt mondta. – Elgondolkozva nézett rá és szinte az
akarata ellenére megszólalt:</p>
<p>– Én attól tartok, – mondta komolyan, – hogy én sehol már jól
nem érezhetem magamat.</p>
<p>– Miért? – kérdezte Loli nagyon halkan, nagyon óvatosan, szinte
a lélekzetét visszafojtva.</p>
<p>Monostory mereven nézett bele aggódó, barna kis arcába:</p>
<p>– Azért, – felelte csendesen és szinte csak magának, – amiért
egy fájdalmas sebnek a leggyengédebb érintés is kín és amiért…</p>
<p>Hirtelen elhallgatott. Még egy pillantásnyi ideig elboruló
szemmel nézte a kis lány feszülten figyelő kis arcát, azután heves
mozdulattal elfordult. A szíve megdobbant és az arca elsápadt a
szégyenkezéstől. Mi történt vele? Hová sülyedt le? Hogyan
botolhatott így meg? Egy gyereknek, egy tacskónak, egy éretlen
kamaszlánynak elkezdett a lelkéről beszélni?…</p>
<p>A fogát csikorgatta.</p>
<p>– Mi van még hátra! – gondolta fuldokolva, – <span class=
"pagenum"><a name="Page_74" id="Page_74">-74-</a></span> mi van még
hátra, – kinek fogom még elpanaszolni a bajomat, kit avatok még be
a lelki életembe, mit kérdez most majd tőlem ez a tolakodó
tacskó?</p>
<p>Szótlanul ment előre, az ajkát harapta, és az az érzése volt,
hogy meg kell fordulnia, el kell sietnie és szökve kell kimennie a
tavaszi estébe. Loli azonban egy ideig szótlanul haladt mellette,
egyszer-kétszer fölnézett rá, azután gyorsan, szinte hadarva
kezdett beszélni:</p>
<p>– Ez itt az empire-szalon, – mondta izgatottan. – Minden
budapesti uriháznak az elkerülhetetlen dísze. A budapesti
bankigazgató, sőt a budapesti ügyvéd sem érzi jól magát, ha nem
olyan karosszékben ül, mint amilyenben Napoleon ült. Neki pont
napoleoni karosszék kell, ha nem olyan, amelyben Napoleon valóban
ült, akkor olyan, amelyet egy terézvárosi asztalos egyenesen
Napoleon szellemében állított össze. – Nem nevetséges ez?</p>
<p>Monostoryban tüzelt a megszégyenülése és halkan és haragosan
odavetette:</p>
<p>– Nem!</p>
<p>– Nem? – kérdezte élénken és boldogan Loli, – nem nevetséges az,
ha valaki nem a maga korának a levegőjét akarja maga körül érezni?
Volt az valaha, <span class="pagenum"><a name="Page_75" id=
"Page_75">-75-</a></span> hogy egy bankár mindenáron elmúlt
évszázadok művészetét akarta maga körül tudni? – Soha.</p>
<p>Monostory elhuzta a száját.</p>
<p>– Soha! – mondta gúnyosan. – A renaissance idején se, amelyet
maga olyan jól ismer.</p>
<p>– Tessék? – mondta Loli ijedten.</p>
<p>– A firenzei bankárok ugy-e nem a görög művészet levegőjét
akarták „maguk körül tudni…“</p>
<p>Loli még mindig ijedten nézett rá. Monostory feléje fordult. A
Loli barna, kis arca ebben a másodpercben olyan ijedt,
megzavarodott és tehetetlen volt, hogy Monostory nem tudott tőle
rögtön elfordulni. Nézett a kis lány tehetetlen kis arcába, azután
lassan elmosolyodott, azután elnevette magát. – Azt a gyereket, aki
vele szemben állott, most végre gyereknek érezte; hangos, nagycsőrű
gyereknek, aki azonban összerezzen, ha rákiáltanak. – Belenevetett
a Loli arcába.</p>
<p>Erre Loli is nevetni kezdett, jókedvűen, fölszabadultan és
boldogan. A nevetése olyan volt, mint egy gyereké, aki az imént még
sirt és aki most fölindultan és lihegve keresi a frissen született
jókedve szavait.</p>
<p>– Maga, – mondta boldogan nevetve, – maga… Most maga védi velem
szemben a bankárokat.</p>
<p>A fölindulása, a fölindult nevetése, a gyerekzavarodottsága
<span class="pagenum"><a name="Page_76" id=
"Page_76">-76-</a></span> még mindig olyan kedves volt, hogy
Monostory vigasztalóan mondta:</p>
<p>– No jó, hiszen magának van igaza. – Azért a firenzei bankárok
is renaissance-művészetet „akartak maguk körül tudni“; és az ember
legyen hű a saját kora művészetéhez; és ha régit akar, akkor
valódit akarjon; és ha nem telik rá, akkor ne akarjon régit; – és
maga nem szereti a történelmi darabokat se…</p>
<p>– Nem! – kiáltott jókedvüen Loli.</p>
<p>– És az nem baj… majd rájön, hogy azok a legszebbek, azok az
igaziak; és maga nagyon kedves kis budapesti képromboló; és
bizonyosan ezeket a képeket se szereti…</p>
<p>Rámutatott egypár képre, amely a falon függött.</p>
<p>– Nem, – mondta boldogan Loli, – utálom őket. Fotografikus
festészet!</p>
<p>– Igaza van, – felelte komolyan Monostory, – vérlázító
visszaélés a művészet nevével, hogy ezek a képek hasonlítanak arra,
amit ábrázolnak, – ez a fotografikus festészet sürgősen kiirtandó,
– a maga barátai majd kiirtják, – de az nem tesz semmit, maga mégis
nagyon kedves kis lány, – és miért nem szólít engem voltaképpen
bácsinak, amikor én az apja révén valami távoli rokonságban is
vagyok magával <span class="pagenum"><a name="Page_77" id=
"Page_77">-77-</a></span> és amikor nincsen olyan művészi elv,
amely ezt megtiltaná, sőt ellenkezőleg, éppen a legujabb művészet
érdekében szükséges volna, hogy mindenkit, aki még a fotografikus
festészet híve, a könyörtelen fiatalság legalább is bácsivá
bélyegezzen…</p>
<p>Loli kipirultan, csillogó szemmel és boldog nevetéssel hallgatta
Monostoryt. A boldog nevetése szinte el sem akart állni; az egész
kis lány úgy tele volt valami ragyogó, nagy örömmel, hogy az
örömtől szólni sem tudott. Boldogan nevetett, ragyogó arccal
fürdött a maga jókedvében és nedves ajkai közül állandóan
kicsillogott fehér fogsora. Monostorynak kellett ismét
megszólalnia. Mosolyogva szólította föl Lolit ujra, hogy szólítsa
őt bácsinak, de Loli erre semmiképpen sem volt hajlandó.
Elragadtatva nézett Monostoryra és nevetve és makacsul rázta meg
újra meg újra barna kis fejét. Monostory végre másról kezdett
beszélni; Loli erre újra visszakapta a szavát; szaporán beszélt és
vidáman kalauzolta át Monostoryt a hátralévő szobákon. Végigmentek
az egész házon és jókedvűen beszélgettek.</p>
<p>Amikor újra visszakerültek a hallba, egy mosolygó fiatalember
uszott feléjük a tömegben.</p>
<p>– Loli kisasszony, – mondta már messziről, – Loli kisasszony…
<span class="pagenum"><a name="Page_78" id=
"Page_78">-78-</a></span></p>
<p>Habzó barátsággal közeledett feléjük, de a lendülete egyszerre
elbágyadt egy kissé. Észrevette Monostoryt. Monostory is észrevette
őt.</p>
<p>– Ah, – mondta halkan, – úgy látszik, egy barátja jön…</p>
<p>Loli fölnézett rá, és Monostorynak megint az az érzése volt,
hogy a nyelvét kellene leharapnia. Hiszen itt már megint az
érzelmeiről beszélt. Mi szükség volt rá, hogy ez a kis lány tudja,
milyen véleménye van neki az andorlaki kerület képviselőjéről?</p>
<p>Az andorlaki kerület képviselője halkabban bár, de még mindig
lendületesen közeledett feléjük és az egész szívét beleöntötte a
köszönésébe:</p>
<p>– Kezét csókolom, Loli kisasszony, – mondta melegen.</p>
<p>Loli szótlanul nyujtott neki kezet, azután Monostoryhoz
fordult:</p>
<p>– Az urak, – kérdezte, – nem ismerik egymást? – Buzát János,
a…</p>
<p>– Oh, mi nagyon régen ismerjük egymást, – szakította félbe
Buzát. – Szervusz István bátyám.</p>
<p>– Szervusz.</p>
<p>Monostory kezet nyujtott. Az arca mozdulatlan volt, a
kézszorítása korrekt, de a szemét lesütötte és az egész lényéből
úgy áradt a hidegség, hogy pár másodpercre <span class=
"pagenum"><a name="Page_79" id="Page_79">-79-</a></span> csend
támadt. Buzát nem tudott szólni. Loli aggódva nézegetett
Monostoryra, de Monostory nem szólt és ő végre halkan megkérdezte
Buzáttól:</p>
<p>– Hm… az anyámat látta már?</p>
<p>– Oh igen.</p>
<p>– Hm… igen… és készül szorgalmasan az első beszédjére?</p>
<p>– Igen. És csakugyan elhatároztam, hogy kulturális témáról fogok
beszélni. Kétségtelen, hogy ez a legokosabb. Ez végre is nem hiába
régi parlamenti bölcseség, – fiatal politikus legjobban teszi, ha
nem hívja ki maga ellen senkinek az indulatait, hanem olyan tárgyat
keres, amely egyesítheti a jobboldalnak és a baloldalnak a
rokonszenvét.</p>
<p>– Igen… és mit akar mondani?…</p>
<p>Buzát magyarázta, hogy mit akar mondani. Loli figyelemmel
hallgatta, időről-időre kérdezett valamit és néha aggódó pillantást
vetett Monostoryra. Monostory lesütött szemmel hallgatott, azután
lassan hátrahuzódott és végül csendesen elment.</p>
<p>Fáradtan keresett egy karosszéket, leült és nézte az embereket.
Nézte őket. Idegenek voltak. Ujra rájött az az érzés, hogy furcsa
és gyülöletes korcsok nyüzsögnek körülötte… idegenek… ellenség…</p>
<p>Nézte őket és a haragját és az utálatát egyszerre <span class=
"pagenum"><a name="Page_80" id="Page_80">-80-</a></span> valami
egészen másfajtáju nyugtalanság űzte el. Szótlanul és puha
lépésekkel odajött hozzá és halkan leült melléje Loli. Mit akar ez
itt? Miért jött ez ide? Miért jön utána? Miért küldte el magától
azt, a kivel beszélt? Hová tette?</p>
<p>Önkéntelenül körülnézett Buzát után. Loli észrevette a
mozdulatát és bátortalanul és szinte mentegetőzve szólalt meg:</p>
<p>– Azt hiszem, – mondta óvatosan, – nem tehetséges ember. Nem
igazi talentum.</p>
<p>– De igen, – felelte halkan és haragosan Monostory, – nagyon
tehetséges ember. Rendkivül tehetséges ember. Igazi, nagy,
aranyértékü tehetség.</p>
<p>Loli ijedten nézett rá és félénken szólni akart. Ekkor azonban
az apja közeledett feléjük egy őszülő és kövéredő úrral; Loli
elhallgatott és várta, hogy az apja és a kövéredő úr csakugyan
hozzájuk jönnek-e. Odajöttek. Monostory is felnézett rájuk.
Felnézett rájuk és a szíve nagyot dobbant. Ez a kövéres és fáradt
ember Hollódi Artur.</p>
<p>Jeney megállott előttük. Monostory lassan fölkelt. Jeney
idegesen mosolyogva nézett rá; az ideges mosolygása biztatás,
bátorítás és kérés volt; Monostory lesütötte a bátorítás és a kérés
elől a szemét. Jeney erre odafordult Hollódi Arturhoz. <span class=
"pagenum"><a name="Page_81" id="Page_81">-81-</a></span></p>
<p>Hollódi mozdulatlan állott mellette, azután fölemelte a
kezét:</p>
<p>– Jó estét Lolika, – mondta csendesen.</p>
<p>Olyan lassan beszélt, mintha minden hangnak, amelyet kimond,
rendkívüli értéke és különös súlya volna. A fáradt szempilláját úgy
emelte föl, mintha különös munkát végezne vele. A megállása, a
lélegzetvétele, egész szótlan exisztenciája, puszta léte olyan
volt, mintha csupán a létezésével hallatlan fontosságu
tevékenységet végezne.</p>
<p>Loli egy gyors pillantással ránézett, a pillantása villámgyorsan
végigsiklott Monostoryn és az apján is, megérezte, hogy valami
különös és Monostoryra fontos dologról van szó és elfogódva
mondta:</p>
<p>– Jó estét Hollódi bácsi.</p>
<p>Monostory megérezte az elfogódottságát és tompa harag lobbant
föl benne. Mit félti őt ez a gyerek? Fölemelte a fejét és a szeme
lobogva nyilt ki.</p>
<p>Jeney ekkor megszólalt:</p>
<p>– Engedd meg Artur, – mondta elfogódva, – hogy bemutassam neked
Monostory Istvánt.</p>
<p>Hollódi lassan emelte föl súlyos szempilláját és úgy nyújtotta
ki fáradt kezét, mint aki drága ajándékot ad.</p>
<p>– Örülök, – mondta halkan. <span class="pagenum"><a name=
"Page_82" id="Page_82">-82-</a></span></p>
<p>Végtelen lassusággal beszélt. Minden szavának külön értéke volt.
Olyan volt, mintha hallatlan értékü drágaköveket rakna le
aranylapra:</p>
<p>– Örülök, – mondta lassan. – Már… sok… szépet… hallottam…
önről.</p>
<p>Monostory nem bírt magával. A szeme elborult és a feje
megszédült. Részeg düh gyulladt ki benne.</p>
<p>– Én… is… örülök, – felelte végtelen lassusággal és hideg
dölyffel, – már… én is… sok… szépet… hallottam… önről.</p>
<p>A Hollódi fáradt szeme nagyra nyilva bámult rá. Jeney elsápadt;
Loli hirtelen, rémült mozdulattal a szájához emelte a kezét, és a
szeme könnyes lett.</p>
<p>Három végtelen másodperc telt el. Hollódi végre összeszedte
magát. Fölkapott fejét lassan leeresztette, tágra nyilt szemére
csendesen ráhunyódtak nehéz pillái; olyan volt, mintha becsukta
volna a szemét. A szeme azonban nyitva volt, idegesen futkosott
ide-oda a Monostory lakkcipőjétől a Monostory ingmelléig; az
ingmellen idegesen tétovázott egy ideig, azután újra fölemelkedett
a Monostory arcáig.</p>
<p>A két sárga szemből szinte pattogva sziporkázott a harag, a
dölyf és a bosszúvágy. A Monostory bánatos, sötét és mély szeme
azonban kiállta ezt a tekintetet. A két szempár összevillant. De
Monostory magasabb <span class="pagenum"><a name="Page_83" id=
"Page_83">-83-</a></span> volt és Hollódinak föl kellett néznie,
hogy megkereshesse szikár és tiszta fejét. És Monostory olyan
magasról nézett le, és olyan sötét, hideg, megközelíthetetlen és
bánatos dölyffel nézett le, hogy Hollódi újra megzavarodott. A
száját kinyitotta, de az éles és gőgös válasz, amelyre készült, nem
tudott kipöfögni a száján. A szája nyitva maradt. Becsukta. Azután
ismét kinyitotta; elpirult, és erre akadozva és gyorsan mondta:</p>
<p>– Ah… hiszen ez igazán örvendetes. Annál jobb.</p>
<p>Monostory fáradt és hideg gőggel nézett le rá és végtelen
lassúsággal mondta:</p>
<p>– Igen… Annál… jobb.</p>
<p>Hollódi egy eltorzult mozdulattal húzta szét a száját, mintha
szólni akarna, vagy harapni akarna, vagy sírni akarna; azután
elpirúlva, nagy erőfeszítéssel rendbe szedte az arcát, mosolyogva,
búcsúzkodva bólintott egyet és tovább akart menni. Monostory egy
helybenhagyó, jóindulatú fejmozdulattal elbocsátotta.</p>
<p>Hollódi elsápadva indult útnak. Jeney, aki eddig az ajkát
harapdálva állott mellettük, most utána sietett, karon fogta és
hevesen, halkan beszélni kezdett hozzá. Hollódi mosolyogva, vonagló
szájjal emelte föl a szabad kezét.</p>
<p>– Semmi… semmiség. Nem tesz semmit… Ne beszéljünk róla.
<span class="pagenum"><a name="Page_84" id=
"Page_84">-84-</a></span></p>
<p>Nemsokára hozzájuk csatlakozott valaki és a beszélgetés
abbamaradt. Azután újabb csatlakozók jöttek; nagy félkör támadt
Hollódi körül; Hollódi fáradtan leeresztett szempillákkal állott a
félkör közepén és végtelen lassúsággal, halkan és udvariasan
kegyetlenségeket mondott azoknak, akik udvarolni próbáltak
neki.</p>
<p>Monostory mozdulatlanul nézett utánuk, amint elmentek tőle és
sokáig mozdulatlanul nézte, amint Hollódi köré gyűlnek az emberek.
Megérezte, hogy Hollódi most ott irgalmatlan dolgokat művel és ez
még valami csendes elégtételt szerzett neki. Mert amint nézte,
ahogyan Hollódi a rémült és mentegetőző Jeneyvel lassan eltávozik
tőle, a fejétől a talpáig végigperzselt és végigsajgott rajta az a
gyötrő szégyenkezés, amelyet már akkor érzett csendesen izzani
magában, amikor még csak készült rá, hogy dölyfös válaszát
kimondja. Mit csinált megint? Volt-e rá mindenekelőtt joga, hogy
Jeneyt ebbe a kínos helyzetbe hozza? Miért neveletlenkedett? Miért
bántotta meg ezt a Hollódit? Miért bántott meg valakit, aki a maga
módja szerint végre is jó akart hozzá lenni? Miért!… Mert dölyfös
volt. Mert leereszkedett hozzá. Mert jó akart hozzá lenni. Mert az
a csőcselék ott most udvarol neki. Mert utálja ezt az egész éhes és
szájas népséget, tolongó és piszkos tőzséreket, <span class=
"pagenum"><a name="Page_85" id="Page_85">-85-</a></span> mert nem
látják a homlokán a géniusz ragyogását, mert ő úr és a halálba
megy…</p>
<p>Részeg és kigyulladt szemmel nézett körül és ekkor egyszerre
meglátta maga mellett a sápadt, nagyszemű és didergő Lolit.
Ránézett; a haragjának a mámora ellobbant; a feje újra hideg lett;
a tekintetét elfordította tőle és csendesen és szótlanul leült.
Loli dideregve, de csendesen és szótlanul melléje ült. Monostory
ránézett. Loli dideregve próbált megszólalni; az ajkán erőltetett
félmosolygás volt; a csillogó fogsora látszott; úgy akart tenni,
mintha semmi sem történt volna és mintha nyugodtan folytathatnának
egy közömbös beszélgetést.</p>
<p>– Kedves, – gondolta magában Monostory. – Milyen kedves kis
bogárka… kár, hogy ezeket is itthagyja az ember.</p>
<p>Loli dideregve erőlködött, hogy el tudjon kezdeni valami
beszélgetést és amikor Monostory ránézett és ő látta, hogy a
Monostory arca megenyhül és kiderül, akkor hirtelen megszólalt:</p>
<p>– Igen, – mondta, – én magától már régen számon akartam kérni
valamit.</p>
<p>– No, no, – mondta Monostory szinte jókedvűen.</p>
<p>Loli szólni akart, de ekkor Monostory félbeszakította:
<span class="pagenum"><a name="Page_86" id=
"Page_86">-86-</a></span></p>
<p>– Várjon csak, kislány, – mondta szinte mosolyogva, – azt
mondja: régen… Nem csalja meg az emlékezőtehetsége? Mi az, hogy
régen?</p>
<p>– Négy éve.</p>
<p>– Oh, az már szép idő. De honnan van az, hogy nekem már négy
évvel ezelőtt szerencsém volt a maga tudatába bevonulni; négy évvel
ezelőtt maga, gondolom, a felső leányiskola első osztályából tett
magánvizsgát.</p>
<p>– Nem; a második gimnáziumból tettem vizsgát és nem
magánvizsgát, mert nyilvános iskolába <i>akartam</i> járni…</p>
<p>– Pardon, pardon, nekem pedig nem volt szándékomban megbántani.
Tehát a második gimnáziumba járt. És honnan értesült második
gimnázista korában az én szerény, bár hangos létemről?</p>
<p>– Oh, papa nagyon sokat beszélt azelőtt is magáról, – mondta
gyorsan Loli – és akkor hazahozta egy fotografiáját.</p>
<p>Hirtelen elpirult. Monostory elfordult tőle, hogy a pirulást ne
kelljen előtte szégyelnie és csöndesen mondta:</p>
<p>– No jó, hát most azután mi az, amit maga – már négy éve –
számon akar tőlem kérni. <span class="pagenum"><a name="Page_87"
id="Page_87">-87-</a></span></p>
<p>– Számon akarom magától kérni, – felelte hevesen Loli, – az
anyámról való rossz véleményét.</p>
<p>Monostory meglepetve és meghökkenve fordult feléje.</p>
<p>– Tessék…?</p>
<p>– Igen, – mondta Loli kipirultan, – én tudom, hogy magának az
anyámról és a családjáról nagyon rossz véleménye volt. Tudom, hogy
a papát lebeszélte arról, hogy az anyámat elvegye. Tudom, hogy egy
éjjel ezt mondta neki: „ha pedig a Joel-lányt elveszed, akkor
legyen helyettem az öreg Joel Dávid a legjobb barátod“. Tudom, hogy
maga a papát azzal gyanusította, hogy az anyámat csak a pénze miatt
akarja elvenni.</p>
<p>Monostory zavarodottan nézett a Loli kipirult arcába.</p>
<p>– Én, – mondta, – nem…</p>
<p>Elakadt. Érezte, hogy nem szabad hazudnia. Fölemelte a
fejét.</p>
<p>– Igaz, – mondta csöndesen, – mindez így volt.</p>
<p>Még mondani akart valamit, de Loli elébe vágott.</p>
<p>– Igy volt, – mondta hevesen. – Már most: ez az elfogultság az
anyám ellen természetesen csak az ő személyének szólhatott.</p>
<p>– Bocsánat… <span class="pagenum"><a name="Page_88" id=
"Page_88">-88-</a></span></p>
<p>– Csak az ő személyének. Mert azt csak nem tételezhetem föl,
hogy <i>magában</i> felekezeti vagy faji elfogultság van!</p>
<p>Monostory szólni akart, de belenézett a Loli csillogó, lelkes
szemébe és erre elhallgatott és lesütötte a szemét. Mit mondjon?
Mit válaszoljon erre a fölháborodott, lelkes kérdésre? Inkább
hallgatok, – gondolta, – miért ábrándítsam ki és miért bántsam
meg?</p>
<p>Loli várt, azután biccentett egyet a fejével és folytatta:</p>
<p>– Tehát: személyes elfogultság.</p>
<p>Elhallgatott. Monostory várta, hogy tovább beszéljen; magán
érezte lelkes, meleg szemének türelmetlen, követelőző és sürgető
tekintetét; lassan fölnézett, bólintott egyet és gyöngéden, halkan
megkérdezte:</p>
<p>– Igen… és maga szerint mit kellett volna tehát tennem?</p>
<p>– Én szerintem, – felelte hevesen Loli, – egy olyan embernek,
mint maga, kötelessége lett volna meggyőződést szerezni arról,
igaza volt-e ebben az elfogultságban. De ha már ezt egy évtizedig
elmulasztotta, akkor tíz év eltelte után mindenképpen be kellett
volna látnia, hogy tévedett. Be kellett volna látnia, hogy a papa
igenis nem a pénzeért vette el az anyámat, hanem azért, mert
szerette. Hogy az anyám… nem az, akinek <span class=
"pagenum"><a name="Page_89" id="Page_89">-89-</a></span> maga
gondolta, hanem… hanem a legjobb… és a legkülönb és… a legnemesebb
asszony… És ha ezt belátta, akkor föl kellett volna keresnie a
legjobb barátját, akit eltaszított magától, föl kellett volna
keresnie… és… és…</p>
<p>Nem tudta folytatni. Az izgalomtól elcsuklott a hangja és a
szeme könnyes lett. Monostory jóindulattal és gyöngéden nézett
rá.</p>
<p>– Igaza van, – mondta komolyan. – Én <i>ezt</i> a hibát is
elkövettem.</p>
<p>Halkabban folytatta:</p>
<p>– De magamat ezért is meg fogom büntetni.</p>
<p>Loli megzavarodott. A lelkessége és a lendülete elbágyadt,
bizonytalan mozdulattal emelte föl a kezét és lassan elsápadt.</p>
<p>– Bocsásson meg, – mondta remegő hangon, – én azt hiszem…
illetlenség volt… és tapintatlanság volt, hogy ezt most
elmondtam…</p>
<p>– Nem volt az, – felelte komolyan Monostory.</p>
<p>Loli rémülten tördelte a kezét.</p>
<p>– Nem jól tettem, – mondta halkan és sápadtan.</p>
<p>– Jól tette.</p>
<p>Loli szólni akart, de egyszerre fölnézett és összerezzent. Egy
karcsu, feketehaju, kicsattanó szépségü asszony sétált körülöttük.
Loli ránézett és könnyes, <span class="pagenum"><a name="Page_90"
id="Page_90">-90-</a></span> barna szeme szikrázni kezdett. A
feketehaju asszony ekkor egyenesen feléjük indult, mosolyogva
odament Lolihoz és megállott előtte.</p>
<p>– Szervusz Loli, – mondta barátságosan.</p>
<p>Loli ekkor felugrott. Monostory is felállott. De Loli hátat
fordított neki. Egyenesen odaállott közéje és a feketehaju asszony
közé és tüntető, éneklő, magas gyerekhangon válaszolt:</p>
<p>– Kezedet csókolom, Mili néni…!</p>
<p>Monostory mozdulatlan arccal, befelé elmosolyodott. Milyen
kedves. Milyen harcias. A feketehaju asszony nem nézett
Monostoryra; hősiesen mosolygott és mosolyogva nézett le
Lolira.</p>
<p>– Mit csinálsz Loli? – kérdezte nyugodtan.</p>
<p>Monostory bizonyosra vette, hogy Loli most bemutatja.
Lehetetlen, hogy ne mutassa be. Loli azonban ridegen és
könyörtelenül felelte:</p>
<p>– Beszélgetek.</p>
<p>Monostory meghökkent és befelé ujra elmosolyodott. A feketehaju
asszony is halálmegvetéssel mosolygott, lassan bólintott egyet és
jóindulatuan és csendesen mondta:</p>
<p>– Jó mulatást Loli.</p>
<p>– Kezedet csókolom, Mili néni.</p>
<p>A feketehaju asszony elment. Loli szikrázó szemmel <span class=
"pagenum"><a name="Page_91" id="Page_91">-91-</a></span> fordult
vissza és felindultan és elszántan ült vissza a helyére. Monostory
mosolyogva ült le melléje. Loli még lihegett az erőfeszítéstől és a
fölindulástól, de győzelmesen tekintett a lassan eltávozó ellenség
után, azután Monostory felé fordult. Monostory mosolyogva nézett
rá. Loli elpirult. Monostory a segítségére sietett.</p>
<p>– Ki volt ez? – kérdezte közömbösen.</p>
<p>– Ez? Ez egy bánatos özvegy, aki magával is szivesen
megvigasztaltatná magát.</p>
<p>– Ah…?</p>
<p>– A szép Steinschneiderné. Steinschneider és Novák. Posztóáruk,
továbbá juta és kender. Ha kedve van hozzá, csak egy szót kell
szólnia és amit most elmulasztott, azt pótolhatja.</p>
<p>– Úgy…?</p>
<p>Monostory pompásan mulatott. Jókedvüen mosolyogva nézte Lolit,
de a mosolygása Lolit most nem nyugtatta meg, hanem ingerelte.</p>
<p>– Utálatosak – mondta magánkívül, – ezek az öreg asszonyok.</p>
<p>– Öregek? – kérdezte meghökkenve és mosolyogva Monostory.</p>
<p>– Öregek! – felelte haragosan Loli.</p>
<p>– Hát hány éves lehet ez a… ez az öreg asszony? – kérdezte
óvatosan Monostory. <span class="pagenum"><a name="Page_92" id=
"Page_92">-92-</a></span></p>
<p>– Ez, – felelte remegve és megvetően Loli, – ez van már
harminckettő is.</p>
<p>Monostory hangosan nevetni kezdett. Jóízüen, édesen és hosszan
nevetett. Loli meghökkenve és kissé sértődötten bámult rá, azután
félig sírva ő is vele nevetett. Monostory sokáig nevetett, azután
lassan elkomolyodott. Sokáig, komolyan nézett maga elé, azután
csendesen fölállott.</p>
<p>– Kedves kis lány, – mondta Lolinak, – azt hiszem, sok esztendő
óta nem nevettem ilyen jóizüen…</p>
<p>Loli durcásan vonogatta a vállát.</p>
<p>– Én nem akartam, – mondta, – hogy kinevessen.</p>
<p>– Nem nevettem ki magát. Nevettem. Mindenen. Olyan dolgokon,
amiket az ember hajlandó máskor tragikusan venni. Ez jó volt.
Köszönöm kis lány, – kedves kis lány, – és Isten vele.</p>
<p>Loli rémülten nézett rá.</p>
<p>– Már elmegy?</p>
<p>– El. És ne tartóztasson. Nem tudok tovább maradni, nem, nem
tudok, nem szabad tartóztatnia.</p>
<p>– És… és, – mondta Loli sápadtan, – mit mondjak a papának
és…?</p>
<p>– Mondja meg… mondja meg neki, hogy magával sokáig beszélgettem
és hogy magának elmondtam, <span class="pagenum"><a name="Page_93"
id="Page_93">-93-</a></span> hogy belátom és megbánom minden
hibámat. Isten vele kis lány, – kedves kis lány.</p>
<p>Loli nem válaszolt. Remegő kezét beletette a Monostory kezébe,
azután állva maradt és mozdulatlanul és sápadtan nézett Monostory
után.</p>
<p>Monostory lassan átment a zsúfolt termeken, a ruhatárban
fölvette a köpönyegét és kiment az utcára. Kint lassan ballagott
előre a csendes, tavaszi éjszakában. Nyugodt volt: megnyugodott,
lecsendesedett és tisztán látó. De magányosnak és elhagyottnak
érezte magát.</p>
<p>Magához füttyentett egy kóbor kocsit és elhajtatott az Ország
Géza lakása elé. Fölment és sokáig csengetett. Végre egy álmos
legény kidugta a borzas fejét az ajtón és kelletlenül és bosszúsan
kérdezte:</p>
<p>– Mi kell, na…</p>
<p>Monostory rárivallt:</p>
<p>– Csend, kölyök! Hol a gazdád?</p>
<p>Az álmos legénynek kiment az álom a szeméből; kiegyenesedett és
meghökkenve felelte:</p>
<p>– Kint van a Svábhegyen… Már egy hete… Mert dolgozik.</p>
<p>Monostory odadobott neki néhány ezüstpénzt; a legény feszesen
köszönt; Monostory lement a lépcsőn, beült a kocsijába és
fölhajtatott a Svábhegyre. A csendes <span class="pagenum"><a name=
"Page_94" id="Page_94">-94-</a></span> éjszakai út azonban
fölizgatta és nyugtalanította. Mire fölért a hűvös hegyre, lázas
volt és reszketett. A hotel portását, aki vonakodott Országot
felkölteni, mert Ország megtiltotta, hogy felköltsék, már majdnem
fölpofozta; Országot, akit végre mégis felköltöttek és aki gyorsan
felöltözködve lejött hozzá, türelmetlenül fogta karon:</p>
<p>– Jöjjön velem, – mondta neki rekedten. – Szükségem van rá,
hogy…</p>
<p>Ország beült a kocsijába. A kocsi vágtatott le velük a hegyről a
városba. Egyikük sem szólt. Monostory egy kávéház előtt
megállította a kocsit és kifizette a kocsist. Bementek a kávéházba.
Monostory italt rendelt és türelmetlenül és szomjasan ürítette ki
az első poharat. Ország az ajkához emelte a poharat, de
érintetlenül tette vissza maga elé. Monostory ránézett. Ország egy
mentegetőző mozdulatot tett.</p>
<p>– Nem iszik? – kérdezte Monostory.</p>
<p>– Nem, – felelte Ország. – Egy hete dolgozom. Ilyenkor nem
tudok…</p>
<p>Monostory ivott, azután csendesen megszólalt:</p>
<p>– Ime, – mondta ingerülten, – ez is egy jól berendezett lélek.
Rendben tartott vegyeskereskedés… Néhány fiók van a mámor számára
is; néha kihúzza ezeket a fiókokat; de mikor a kellő adagot kimérte
belőlük, <span class="pagenum"><a name="Page_95" id=
"Page_95">-95-</a></span> akkor gondosan visszatolja őket, és akkor
jön a rendes árusítás… pontos kiszolgálás… polgári haszonra a többi
fiókból: egy kis sáfrány, egy kis gyömbér; a színmű némi
erotikával; a regény úri családok, leányos-házak igényeihez
mérten…</p>
<p>Ország nem válaszolt. Monostory elhallgatott, nézte az italt,
amely előtte állott, azután fölemelte a szemét.</p>
<p>– Nincs, – mondta halkan és megvetően, – a maga fajában az
abszolutnak a lehetősége… A valaminek a szükségszerüsége, a
véglegessége, a lezártsága, a hozzáférhetetlensége… Maguk rontották
meg a világot a mindent megértéssel is… Magukban megvan minden
lehetőség, de egy sincs meg tökéletesen és lezártan. Se szolgák nem
tudnak lenni, se urak. Se katonák, se vezérek. Se alattvalók, se
fejedelmek… Hollódi Artur se királya a pénznek. Kasznárja, nem
királya. Ha királya lett volna, nem aláztam volna meg; de mert csak
kasznárja és mert nem királyi felség az, ami benne van, hanem csak
kasznárdölyf, meg kellett fenyítenem.</p>
<p>Ország kérdően nézett rá. Monostory erre elmondta neki, mi
történt. Ország nem szólt semmit. Monostory erre tovább
beszélt:</p>
<p>– Mi az, amit én cselekedtem? Egy mozdulattal <span class=
"pagenum"><a name="Page_96" id="Page_96">-96-</a></span> rámutattam
arra, amire rá kellett mutatnom: az örök szakadékra, amely
közöttünk van. Egy haldokló harcos, aki végső erejével még egy
utolsó sebet ad…</p>
<p>Újra várt. Ország nem válaszolt.</p>
<p>– Mert, – mondta ekkor Monostory, – Schopenhauernek igaza van: a
hosszú elnyomatás a hibáikat érthetővé teszi; a részvétet
megérdemlik; de az ország sorsának intézését rájuk bízni: bűn!…</p>
<p>Keserűen és lázasan beszélt. Ország félkarral az asztalra dőlt;
kezére támasztotta sápadt fejét és sötét szemmel és összeszorított
szájjal hallgatott. Az éjszaka mult; Monostory ivott és lázasan
beszélt; Ország szótlanul nézte. Végre hajnalodott. Monostory
fölállott. Végigsimította a homlokát; kinézett az utcára; azután
visszafordult Országhoz:</p>
<p>– Miért nem szól? – kérdezte.</p>
<p>Ország sápadtan állott föl, fölvette a felöltőjét és fázósan
bújt bele.</p>
<p>– Az ön sorsán gondolkozom, – mondta csendesen.</p>
<p>Monostory nem kérdezősködött, szótlanul kezet fogtak és
elváltak.</p>
<hr class="chap" />
<div class="chapter"></div>
<p><span class="pagenum"><a name="Page_97" id=
"Page_97">-97-</a></span></p>
<h2>VI.</h2>
<p>Monostory másnap későn kelt föl. Amikor lement, a portás
jelentette neki:</p>
<p>– Telefon-üzenet jött a nagyságos úrnak.</p>
<p>– Kitől?</p>
<p>– Itt van a szám. Kéretik a nagyságos urat, szíveskedjék
fölhívni… a Lóli kisasszony beszélt.</p>
<p>Monostory vállat vont, átvette a papirosdarabot, kiment az
utcára, összegyűrte a papirosdarabot és eldobta. Délután a
kaszinóban a tarokkpartijánál egy komornyik jött hozzá:</p>
<p>– Nagyságos úr, a telefonhoz kérem…</p>
<p>– Ki hí?</p>
<p>– Jeney Loli kisasszony.</p>
<p>Monostory habozott egy másodpercig, azután fölindultan
mondta:</p>
<p>– Nem megyek. Mondja, hogy nem vagyok itt. <span class=
"pagenum"><a name="Page_98" id="Page_98">-98-</a></span></p>
<p>Másnap még egypárszor letagadtatta magát otthon a hotelben is és
délután a kaszinóban is. Harmadnap délelőtt, amikor fölkelt, a
pincér ezzel a jelentéssel jött be hozzá:</p>
<p>– Két hölgy várja a nagyságos urat.</p>
<p>– Hol?</p>
<p>– Lent a hallban.</p>
<p>– Kik azok?</p>
<p>– Megkérdezem a portástól.</p>
<p>Megkérdezte és jött vissza a jelentéssel:</p>
<p>– Jeney Flóra kisasszony és miss Jeffries.</p>
<p>Monostory mérgelődött. Mit akar ez a tacskó? Miért nem hagyja
békében? Miért nem érti meg: mit jelent az, ha valaki tízszer
letagadtatja magát? Eszébe jutott, hogy a legokosabb volna a hotel
vendéglőjén keresztül egyszerűen kimennie az utcára, de azután
elhatározta, hogy mégis lemegy a hallba. Legalább végez egyszer és
valóban mindenkorra…</p>
<p>Lement a hallba. Egy nagy karosszékből fölállott Loli és öt
lépést elébe ment. A napos, nagy hall közepén élesen kirajzolódott
formás kis alakja; barna arcából aggódva csillogott ki mély és nagy
szeme. A Monostory bosszúsága észrevétlenül eloszlott.</p>
<p>– Jó napot, kis leány, – mondta barátságosan.</p>
<p>– Jó napot, – szólt elfogódva Loli. <span class=
"pagenum"><a name="Page_99" id="Page_99">-99-</a></span></p>
<p>Keztyűs kis kezét beletette a Monostory kezébe, azután
visszafordult a karosszék felé, amelyből fölkelt. Monostory utána
ment. A karosszék mellett egy másik karosszék állott; a karosszék
előtt pedig egy szőke nő: miss Jeffries. Loli bemutatta neki
Monostoryt. Mind a hárman leültek; néhány szót előbb angolul
beszéltek; azután Loli magyarul mondta:</p>
<p>– Én azért jöttem, hogy megkérjem magát, ebédeljen ma velünk…
Igaz: telefonon már két nap óta keresem…</p>
<p>Monostory belenézett csillogó, őszinte és tiszta szemébe és
megzavarodott.</p>
<p>– Igen, – mondta, – igen… én ma akartam fölszólítani
magukat…</p>
<p>– Annál jobb, – felelte Loli. – Hát e szerint velünk ebédel.
Magán kívül csak hárman vagyunk: anyám, a papa és én… Kettőkor
eszünk.</p>
<p>Föl akart állni.</p>
<p>– Várjon, várjon, – mondta elmosolyodva Monostory.</p>
<p>Loli várt. Monostory elgondolkozva nézett le a földre.</p>
<p>– A maga édes apja, – kérdezte halkan, – igazán olyan
kivánatosnak tartja az én társaságomat?</p>
<p>Fölnézett. <span class="pagenum"><a name="Page_100" id=
"Page_100">-100-</a></span></p>
<p>– Igen, – felelte Loli gyorsan és elpirulva.</p>
<p>Monostory észrevette a pirulását.</p>
<p>– Mondja meg őszintén, – mondta komolyan, – ugy-e maga sürgette
az édesapját… és az anyja támogatta… és az apja előbb hallani se
akart róla, azután lassan beleegyezett?…</p>
<p>– Nem, nem, higyje el… a papa ma már maga siettetett engem, hogy
telefonozzak.</p>
<p>– De tegnap…!</p>
<p>Loli megzavarodott. Monostory gyöngéden mondta:</p>
<p>– Kedves kis Loli, köszönöm, nem megyek el magukhoz ebédre.</p>
<p>– Kérem, jöjjön el.</p>
<p>– Nem.</p>
<p>Loli kétségbeesve kulcsolta össze a kezét. Monostory könnyedén
mondta:</p>
<p>– Nézze… majd máskor… várjunk egy kicsit… hadd múljék egy kicsit
az idő…</p>
<p>Loli kétségbeesve fakadt ki:</p>
<p>– De mi holnap már elutazunk…</p>
<p>– Hová?</p>
<p>– Borsodjenőre.</p>
<p>– No hát… ha onnan visszajönnek.</p>
<p>– Onnan a tenger mellé megyünk és azután a Tátrába… <span class=
"pagenum"><a name="Page_101" id="Page_101">-101-</a></span> Igen,
ha… ha… ha elfogadná azt a meghívást, hogy töltsön egypár hetet
nálunk Borsodjenőn…</p>
<p>– N… n… nem… köszönöm… lehetetlen.</p>
<p>– Látja…!</p>
<p>– Igen: hát akkor majd ősszel… fönntartom magamnak őszre azt a
szerencsét, hogy a maga kedves meghívását…</p>
<p>Könnyedén beszélt; úgy, mint ahogyan egy meghívásról szokás
beszélni. Loli azonban égő, nagy szemmel nézte.</p>
<p>– Megigéri nekem, – kérdezte mereven, – megigéri nekem a…
Megigéri nekem a becsületszavára, hogy ősszel, mondjuk pontosan:
szeptember tizedikén ott lesz nálunk ebéden?…</p>
<p>Monostory elfordította a tekintetét. A szíve megdobbant.
Erőltetetten nevetett:</p>
<p>– Istenem, – mondta, – én őszre tartom fönn azt a szerencsét,
hogy a maga vendége lehessek, de ne kívánja tőlem, hogy ilyen
pontos dátumokhoz odaszegezzem magamat…</p>
<p>– Látja…!</p>
<p>– Igen… majd… akkortájt… valamikor…</p>
<p>– Megigéri nekem becsületszavára, hogy szeptember hónapban
egyszer… csak egyszer… vendégünk lesz? <span class=
"pagenum"><a name="Page_102" id="Page_102">-102-</a></span></p>
<p>Monostory izgatott lett.</p>
<p>– Mit tudom én, – mondta türelmetlenül. – Ne kívánjon tőlem
ilyen igéreteket.</p>
<p>Loli fölkapta a keztyűs kezét a szájához, mintha bele akart
volna harapni. A szeme könnybe lábadt.</p>
<p>– Igérje meg, – súgta reszketve, – becsületszavára…</p>
<p>– Most elég volt, – mondta Monostory magánkívül. – Hát én még
meg sem dögölhetek békében!</p>
<p>A Loli ajkán kétségbeesett zokogás buggyant ki; az angol nő
fölugrott, és Monostory megriadtan nézett Lolira. Miért kiáltott rá
erre a gyerekre? Miért mond neki kíméletlen őszinteségeket? Miért
nem hazudik neki? Körülnézett. A hallban kevés ember volt és a Loli
hangtalan sírása alig keltett föltünést.</p>
<p>Odalépett Lolihoz. Félretolta az angol nőt.</p>
<p>– Lolika, – mondta csendesen és gyöngéden, – Lolika!…</p>
<p>Loli fölemelte könnyáztatta arcát:</p>
<p>– Mit kíván tőlem, Lolika? – kérdezte Monostory halkan.</p>
<p>– Azt, – felelte szepegve Loli, – hogy igérje meg nekem
becsületszavára…</p>
<p>– Igérjem meg becsületszavamra? <span class="pagenum"><a name=
"Page_103" id="Page_103">-103-</a></span></p>
<p>– Hogy ősszel… hogy ősszel még… ősszel még élni fog.</p>
<p>Monostory bólintott, és szeliden és derülten mondta:</p>
<p>– Becsületszavamra igérem, hogy ősszel még élni fogok.</p>
<p>Loli fölállott. Kinyújtotta a kezét. Monostory megfogta. A
keztyűs, kis kéz keményen rákapcsolódott az ő kezére.</p>
<p>– A becsületszavát adta, – mondta Loli lázasan.</p>
<p>– A becsületszavamat adtam.</p>
<p>– Viszontlátásra, ősszel.</p>
<p>– Viszontlátásra, ősszel.</p>
<p>Loli hosszan, lázas és rajongó szemmel nézett Monostoryra,
szólni akart, de megint könnyek szöktek a szemébe, egy szótlan
fejmozdulattal búcsút intett, még egyszer megszorította a Monostory
kezét, azután elsietett. Az angol nő csodálkozva indult utána.</p>
<hr class="chap" />
<div class="chapter"></div>
<p><span class="pagenum"><a name="Page_104" id=
"Page_104">-104-</a></span></p>
<p><span class="pagenum"><a name="Page_105" id="Page_105"><br />
-105-</a></span></p>
<h2>VII.</h2>
<p>A kávéház terrasza kiürült. Az ívlámpákat eloltogatták; egyetlen
villamos körtét hagytak égve a Monostory és az Ország közelében.
Monostory hátradőlt a székén és csendesen beszélt:</p>
<p>– … És a budapesti nyár is undorító. Nincs város a világon,
amely így tele tudna lenni nehéz párával, köddel, gőzzel és
piszokkal. A budapesti nyár dühöt és haragot forral föl az
emberben: a maga és a környezete indulatos lenézését és lángoló
megvetését. Ezt a várost a nyara teszi teljesen moráltalanná. Ha
mindig tavasz volna, lehetne itt a kis dolgokat szeretni, a fákat
az utcán, a fizetést elsején, a takarékpénztári könyvet az első
ötven koronával; de a budapesti nyár sikkasztó és pezsgőivó
nihilistákat nevel csendes kishivatalnokokból.</p>
<p>Ország nem felelt. Csendesen ivott és nézte Monostoryt.
Monostory ingerülten kérdezte: <span class="pagenum"><a name=
"Page_106" id="Page_106">-106-</a></span></p>
<p>– Miért nem szól?… Mi van magával?… Miért olyan agressziven
elégedett?</p>
<p>– Elkészültem a darabommal, – felelte Ország csendesen.</p>
<p>– No? És?</p>
<p>– És… életemben először… meg vagyok vele elégedve. Azt hiszem,
nagyon jó.</p>
<p>Monostory sokáig hallgatott. Fölemelte a poharát; ivott;
letette; megint hallgatott, azután szikrázó szemmel fordult
Országhoz:</p>
<p>– Komolyan hiszi ön azt, – kérdezte megvetően, – hogy… hogy
például én nem tudnék egy olyan darabot írni, mint amilyenre ön
most annyira büszke?</p>
<p>– Komolyan hiszem.</p>
<p>– Ah…</p>
<p>Monostory gúnyosan hördült föl, de Ország a szavába vágott:</p>
<p>– Komolyan hiszem, hogy nem tudna. De nem azért, mintha a
tehetségéből nem telnék. Önnél sokkal kisebb tehetségű emberek, ha
ráadják magukat az írásra, a végén egészen használható, sőt igen
kitünő dolgokat írnak… Minden második emberből kitelne egy olyan
szomorú lény, amilyent a huszadik században előkelő írónak hínak.
<span class="pagenum"><a name="Page_107" id=
"Page_107">-107-</a></span></p>
<p>– Akkor hát?…</p>
<p>– Ön mégsem tudna… Mert a legsilányabb háromfölvonásos
színdarabhoz, a legvizenyősebb regényhez, a legnyomorúságosabb
gicshez annyi munka, annyi elszántság, annyi koncentráció, annyi
komisz robotolás kell, amennyi… amennyi öntől nem telik.</p>
<p>A Monostory szikrázó szemében kialudt a tűz. A fejét lassan
lehajtotta; és lassan összehúzódott, mint aki fázik. A poharát
nézte.</p>
<p>– Ma, – mondta azután halkan, – kifizettem a hotelben a heti
számlámat… Megszámoltam a pénzemet… Még két számlát fizethetek ki…
Azután…</p>
<p>Elhallgatott. Maga elé bámult és lassan elsápadt. Dermedten,
megbűvölten, iszonyodva nézett farkasszemet valahol… valamivel.
Ország előrehajolva, az érdeklődéstől szinte lihegve bámulta
rémülettől és iszonyodástól vonagló arcát. Hosszú másodpercek
teltek így el; Monostory végre összerázkódott, fölsóhajtott,
megtörölte verejtékes homlokát, hátradőlt a székében, és az arca
lassan ismét megtelt vérrel.</p>
<p>– Ez, – mondta óvatosan és gyöngéden Ország, – egy gyenge perc
volt…</p>
<p>Monostory sötéten fordult feléje:</p>
<p>– Igen, – mondta komolyan, – a fullasztó, lealázó és piszkos
nyár teszi… Egy hete már fuldoklom itt <span class=
"pagenum"><a name="Page_108" id="Page_108">-108-</a></span> és…
másodszor van ilyen rossz percem… Megrohan a halálfélelem…
Nevetséges…</p>
<p>– Nem nevetséges… Ez az igazi arcunk… Én tíz év óta próbálok
másképpen nézni rá… nincs nap és nincs éjjel, amikor meg ne
próbálnék békét kötni vele… megszeretni… Már a hindukhoz
menekültem… már megpróbáltam Swedenborgot… már minden primitiv
hittel boldog lettem volna… és ma is, most is, mindig ilyen
iszonyodva és reszketve nézek rá…</p>
<p>– Ah, maga! – felelte hidegen Monostory, – ez a maga fajának a
tulajdonsága: a vakmerő hitetlenség és a hitetlen gyávaság… A
szemérmetlen racionálizmus az, ami az emberbe a földöntúlitól való
igazi rettegést beleoltotta… De nekem ez csak egy gyenge percem
volt… Én készen vagyok rá, hogy…!</p>
<p>Ország nem válaszolt. Figyelmesen nézte Monostoryt. Monostory
háromszor egymásután fölhajtotta a poharát, azután elvető
mozdulatot tett a kezével és lenézően és felsőbbségesen mondta:</p>
<p>– Én <i>akarom</i> a halált… Én három hónap óta egyenes úton
megyek feléje… Abban az órában, amikor megtudtam, hogy az apám
agyonlőtte magát, megértettem, hogy nekem is meg kell halnom… Ott
álltam a holttesténél… egy hetvenéves ember!… szép, <span class=
"pagenum"><a name="Page_109" id="Page_109">-109-</a></span> ősz
feje volt még a ravatalon is… egy hetvenéves ember és ezt
tudta!</p>
<p>Ivott. Fölemelte a fejét.</p>
<p>– Hogyne tudnám én… Nekünk nincs mit keresnünk a földön.</p>
<p>Újra ivott.</p>
<p>– Kitérhettem volna előle… kinálták a menekülést… nem
kellett.</p>
<p>Ivott és elgondolkozott.</p>
<p>– Most is kitérhetnék, – mondta egészen halkan. – A feleségem
még vár rám… csak vissza kellene mennem hozzá…</p>
<p>Összehúzta a homlokát.</p>
<p>– De nem neki kellene-e hozzám jönnie? – kérdezte szinte
suttogva. – Nem neki kellene-e jönnie… a nyomomban lennie… el nem
eresztenie… hozzám mégis, akármi történt, akármit tettem,
ragaszkodnia… Elutasítanám. – Újra kellene jönnie. – Letagadtatnám
magam. – Föl kellene kutatnia. – Ki vagyok én, hogy tőlem
várja…</p>
<p>Megrázkódott. Végig simította a homlokát, azután megint
hátradőlt a székében.</p>
<p>– Ki vagyok én! – mondta gúnyosan. – A szentlélek lovagja…
Tizennyolc éves voltam, amikor egy éjszakai verekedésnél
odavetettem magamat egy <span class="pagenum"><a name="Page_110"
id="Page_110">-110-</a></span> díjbirkózó elé, aki egy barátomra
rontott. Egy izomhegy ellen, egy félelmes fenevad ellen, a baromi
erő ellen… Éjszakai verekedés volt egy piszkos helyen; – de én azt
éreztem, harcolok minden ellen, ami plebejus, otromba és gonosz… A
szentlélek lovagja voltam. – És a szentlélek soha többé az ő
elzüllött lovagjának semmiféle méltó föladatot nem adott… Ezért
kell eltakarodnom a földről.</p>
<p>Elhallgatott. Ország is hallgatott. Csendesen ittak. Hosszú
negyedórák teltek el így; és keleten már gyenge világosság
jelentkezett. Monostory fölemelte az arcát a lassan fényesedő égre,
és amint fölnézett, újra megrohanta a rémület. Iszonyodva és
dermedten bámult valahová… a messzeségbe… De most hamar összeszedte
magát. Megrázkódott, egyenesre ült a helyén, fölemelte a poharát és
rekedt, halk nevetéssel mondta:</p>
<p>– Egy nőnek… egy gyereknek… egy kislánynak… egy tacskónak
becsületszavamat adtam rá, hogy szeptemberben még élni fogok. Ezt a
becsületszót…</p>
<p>Ország megmozdult. Eddig szótlanul és ingerülten ivott. Idegesen
és gyorsan ürítgette a poharát; a szeme kigyulladt, az orra lázasan
reszketett, a kezével türelmetlenül dobolt az asztalon. Most
villámgyorsan előrehajolt és csattanó hangon befejezte a Monostory
mondatát: <span class="pagenum"><a name="Page_111" id=
"Page_111">-111-</a></span></p>
<p>– … meg fogja tartani.</p>
<p>Monostory meghökkenve nézett rá. Ország előrehajolva, lázasan,
hangosan és türelmetlenül mondta:</p>
<p>– Ezt a becsületszót meg fogja tartani.</p>
<p>Monostory szólni akart. Ország elébe vágott:</p>
<p>– Ne mondja, hogy nem, – szólt keményen. – Igen!… Én
gondolkoztam az ön sorsán.</p>
<p>Megfeszült, erőszakos és türelmetlen előrehajlását
megváltoztatta. Lassan kiegyenesedett a székén és könnyebben,
halkan mondta:</p>
<p>– Én gondolkoztam az ön sorsán… és bizonyos vagyok benne, hogy
ön most nem fog meghalni… Még nem… Talán később, valamikor, nem
tudom… de most még nem… Önnek még hosszú útja van addig.</p>
<p>Monostory szólni akart. Ország megint elébe vágott:</p>
<p>– Nem tudom, – mondta, – mi lesz önből… Nem mondom… nem tudom…
nem is hiszem, hogy valaha egészen kiegyenesedik… nem hiszem… De
<i>tudom</i>, hogy még nem tud meghalni… Nem érzem magamban azt az
erőt, hogy megfogjam az ön kezét és elvezessem valahová az egészség
útjára… hm… a nagyság útjára… De tudtam, hogy önnek ma, vagy két
hét múlva szüksége lesz egy… egy vacokra, ahová fáradtan
lefekhessen… Ön ma, vagy két hét múlva <span class=
"pagenum"><a name="Page_112" id="Page_112">-112-</a></span> azt
mondta volna nekem, hogy amit én tudok, azt ön is tudja… miért ne
élhetne meg ön is írásból úgy, mint én… nincs jogom megtagadni ezt
a lehetőséget öntől… nyissak útat hozzá… Ezt mondta volna.</p>
<p>Előrehajolt és belenézett a Monostory szemébe. Monostory
lesütötte a szemét. Ország bólintott:</p>
<p>– Ezt mondta volna… De azt, hogy valaki írásból megéljen, nem
lehet úgy elkezdeni, hogy ma azt mondja: holnaptól kezdve írásból
élek… Kölcsönt pedig ön én tőlem nem fogadna el…</p>
<p>– Nem.</p>
<p>– Nem… Mi az tehát, amire önnek szüksége van? Egy kuckó… egy
vacok… Elbújni. Minél kevesebb embert látni. Minden elsején
százhatvan, száz-hat-van korona fizetést kapni. Ön két hét múlva,
amikor a legutolsó számlájára a legutolsó százasát kiadta,
reszketve kereste volna ezt a százhatvan koronás vackot…</p>
<p>Monostory lesütötte a szemét. Ország bólintott:</p>
<p>– Én megkerestem önnek… A lapomtól elmegy a három korrektor
közül az egyik… Ügyvédjelölt volt, most nemsokára ügyvéd lesz… A
helyére ön fog jönni… Embert alig lát; estétől hajnalig van dolga;
ha akar, írhat; ha akar, még minden lehet; ha akar, szép csendesen…
szép csendesen lehet a szentléleknek <span class="pagenum"><a name=
"Page_113" id="Page_113">-113-</a></span> egészen elzüllött, fáradt
lovagja… Ma szerda van. Jövő hétfőn ön már hónapos szobában fog
lakni valahol a Ferencvárosban és este félkilenckor megkezdi a
korrigálást a Budapesti Ujságnál… Igen?</p>
<p>Monostory sokáig hallgatott. Összeszorított szájjal, fáradtan és
sápadtan nézett maga elé.</p>
<p>– Igen? – kérdezte még egyszer Ország.</p>
<p>– Igen, – felelte Monostory alig lehelve.</p>
<p>Ország megindultan nézett rá. Olyan mély szánalmat és olyan
forró szeretetet érzett iránta, hogy szinte könnyes lett a szeme
ennek az indulatnak a hevességétől. Nagy erőfeszítéssel kellett
megfékeznie magát, hogy meg ne ölelje. Várt egypár másodpercet,
megrázta a fejét, azután üzleti hangon mondta:</p>
<p>– A munka, amelyet végeznie kell, az olyan ember számára, mint
ön, nem nehéz. Van egypár technikai szabálya, azt ön egy félóra
alatt tudni fogja.</p>
<p>Kopogott az asztalon és az álmos pincérrel papirost, tintát és
tollat hozatott. Az ég ekkorra egészen megvilágosodott; nagy
fényével, forróságával és gőzével jött Budapest nyári reggele, és
Monostory a kávéházi asztalon megtanulta Országtól, hogyan kell a
nyomdai szedést korrigálni.</p>
<hr class="chap" />
<div class="chapter"></div>
<p><span class="pagenum"><a name="Page_114" id=
"Page_114">-114-</a></span></p>
<p><span class="pagenum"><a name="Page_115" id="Page_115"><br />
-115-</a></span></p>
<h2>VIII.</h2>
<p>Augusztus végén Ország hazajött Budapestre. Éjféltájban érkezett
meg. Hazament a lakására; megfürdött; átöltözködött; lement egy
kávéházba; evett valamit, elolvasta az esti lapokat, szivarozva
nézegette az éjszakai Budapest lassan elcsendesülő életét, azután
betelefonozott a Budapesti Ujsághoz és Monostoryt kérette a
telefonhoz.</p>
<p>– Halló, – mondta, – itt Ország.</p>
<p>– Monostory.</p>
<p>– Most érkeztem meg; szeretnék önnel együtt lenni.</p>
<p>– Ha kedve van rá… három óra tájban a Postagalambban vagyok.</p>
<p>– Hol?</p>
<p>– A Postagalambban… Most dolgom van.</p>
<p>Letette a kagylót. Ország meghökkenve nézett a <span class=
"pagenum"><a name="Page_116" id="Page_116">-116-</a></span>
telefonra, azután ő is letette a kagylót. A kávéház főpincére nem
tudta, hol van a Postagalamb, de az egyik pincér tudta: a
Postagalamb kis kocsma a Ferencvárosban. Ország elszivarozta az
időt fél háromig, azután kocsiba ült és elhajtatott a Postagalamb
elé.</p>
<p>A szíve dobogott, amikor a füstös, piszkos és alacsony kocsmába
benyitott. A kocsmának volt egy vendéglői része is; ez volt az
előkelőbb rész; itt egy-két asztal le is volt terítve piros
abrosszal. Egy pirosabroszos asztal előtt már ott ült Monostory.
Ország elsápadva lépett elébe.</p>
<p>– Jó napot… jó reggelt, – mondta elfogódva.</p>
<p>– Jó reggelt, – felelte nyugodtan Monostory.</p>
<p>A jobbkezének a széttárt ujjait nyujtotta feléje. Ország kezet
próbált vele fogni, de alig érintette meg széttárt ujjait,
Monostory már vissza is húzta a kezét. Ország zavarodottan állott
előtte.</p>
<p>– Nem ül le? – kérdezte Monostory.</p>
<p>– De igen.</p>
<p>– Velem tart? Nem rossz ital…</p>
<p>– Igen, ha megengedi.</p>
<p>Monostory csettintett a jobb keze két ujjával.</p>
<p>– Hahó… Rosenstrauch bácsi!</p>
<p>A másik szobából egy mosolygó öreg ember jött <span class=
"pagenum"><a name="Page_117" id="Page_117">-117-</a></span> be,
akinek az ősz haján meglátszott, hogy valamikor lángoló vörös volt.
Monostory rámutatott:</p>
<p>– Ez itt Rosenstrauch bácsi, a földim, akit itt szerencsésen
fölfedeztem… egyetlen barátom. – Rosenstrauch bácsi is mást csinált
valamikor, mint hogy buzapálinkát szervirozott tíz fillérért
poharát…</p>
<p>Rosenstrauch bácsi mosolyogva bólogatott; azután legyintett:</p>
<p>– Jobb arról nem beszélni, – mondta. – De ha csak legalább én is
a nagyságos úrral tarthatnék.</p>
<p>– Ugyan üljön le.</p>
<p>– Nem lehet… A professzor megtiltotta.</p>
<p>– Hát akkor adjon ennek az úrnak itt egy poharat.</p>
<p>Rosenstrauch bácsi poharat adott Országnak, azután megállott
mellette. Ország töltött magának és fölhajtott egy pohárral az erős
pálinkából, azután meglepetve fordult Rosenstrauch bácsi felé.
Mialatt az italt betöltötte és mialatt fölhajtotta, azalatt ugyanis
Rosenstrauch bácsi halkan és kis mozdulatokkal ugyanazt csinálta,
amit ő. Fölemelte az üveget, anélkül hogy fölemelte volna; azután
jött a töltés mozdulata; azután a pohár az ajakhoz emelődik… az
ital beleömlik a szájába, le a torkon… a Rosenstrauch bácsi szája
összezsugorodott, azután halk csettintéssel szétnyilt; kékes
<span class="pagenum"><a name="Page_118" id=
"Page_118">-118-</a></span> szeme megnedvesedett, az egész arca
olyan boldogtalan, éhes és szenvedő vágyódást fejezett ki, hogy
Ország meghökkenve fordult feléje.</p>
<p>Rosenstrauch bácsi erre elszégyelte magát és kiment.</p>
<p>– Mi baja? – kérdezte Ország Monostorytól.</p>
<p>– Inni szeretne, – mondta mosolyogva Monostory.</p>
<p>– Hát miért nem iszik?</p>
<p>– Érelmeszesedése van… és mert az ótestamentumban meg van írva,
hogy ilyenkor egyetemi tanárhoz kell menni és az egyetemi tanár
parancsait meg kell tartani, hát nem iszik… Elivott egy milliót és
most nem meri elinni azt a néhány évet. – Meghalna egy pohár
pálinkáért… és egész nap pálinkát mér. – Szivaroznia se szabad. Ha
nagyon meg akarja kínozni, kinálja meg szivarral, mikor megint
bejön.</p>
<p>– Nem akarom nagyon megkínozni.</p>
<p>Az Ország hangja heves volt és visszautasító. Monostory
ránézett, vállat vont és csendesen mondta:</p>
<p>– Nekem úgy is jó.</p>
<p>Ország kipirult az izgalomtól.</p>
<p>– Nekem, – mondta remegve, – nagyon fájdalmas érzés, hogy önt
itt látom és így látom.</p>
<p>– Igy! Mi az, hogy így? <span class="pagenum"><a name="Page_119"
id="Page_119">-119-</a></span></p>
<p>– Igy: ilyen züllötten… Hiszen ön… hiszen… hiszen ön…
tisztátlan.</p>
<p>– Piszkos. Miért mondja, hogy piszkos?</p>
<p>– Igen… a gallérja; és az arca… borotválatlan… és az inge…</p>
<p>– Igen. Látja, ez az, amit a legnehezebb megszokni… Ezért
egyszer-kétszer mégis csak főbe akartam magamat lőni… De a
tisztaság pénzbe kerül; a pénz pedig másra kell. És utóbb… utóbb
azután nagyon jól megszokja a dolgot az ember.</p>
<p>– De én… én nem így gondoltam…</p>
<p>– Hát hogy gondolta? Azt hitte, lehet félig elzülleni?
Fönntartásokkal elzülleni? A maga fajtájának talán!… De nekem? –
Ah, az undorító volna… Igy jó.</p>
<p>Ország tovább akart beszélni, de Monostory nem engedte. Töltött
neki; kényszerítette, hogy igyék; azután csendesen és nyugodtan
ivott ő maga is.</p>
<p>– A feleségemtől elváltam, – szólalt meg azután.</p>
<p>Ország nem tudott válaszolni. Monostory nem is várt választ.
Mozdulatlanul és elgondolkozva nézett maga elé és látszott rajta,
hogy tökéletesen elfoglalják a saját gondolatai. Ország elfogódva
ült vele szemben és aggódva és kínosan kereste azt a szót, amellyel
újra kezdhetné a szemrehányásait és amellyel bevezethetné
<span class="pagenum"><a name="Page_120" id=
"Page_120">-120-</a></span> azt az ajánlatot, amelyet Monostorynak
tenni akart.</p>
<p>Monostory egyszerre fölnézett rá. Ország ekkor gyorsan meg akart
szólalni, Monostory azonban megelőzte.</p>
<p>– Ismeri ön, – kérdezte nyugodtan – az éter szagát?</p>
<p>– Ismerem, – felelte bámulva Ország.</p>
<p>– Szereti?</p>
<p>– Utálom.</p>
<p>– Én is… én is…</p>
<p>Maga elé nézett és borzongva rázta meg a fejét.</p>
<p>– Milyen különös egy szag… Hihetetlen.</p>
<p>– Hogy jut ez eszébe?</p>
<p>Monostory nem válaszolt. Ivott; nézett maga elé és lassan
belemerült a gondolataiba. Ország egy ideig töprengve szemlélte,
azután gyors elhatározással megszólalt:</p>
<p>– Nekem voltaképpen egy kérésem van önhöz.</p>
<p>Monostory fölnézett rá. A szeme olyan volt, mintha álomból
ébredt volna föl.</p>
<p>– Tessék, – mondta szórakozottan.</p>
<p>– Meg akarom rá kérni: jöjjön hozzám lakni. – Az én
neuraszténiám számára tűrhetetlen már az egyedüllét. – A lakásom
négy szobája közül az egyik teljesen <span class="pagenum"><a name=
"Page_121" id="Page_121">-121-</a></span> fölösleges. – Engem
nagyon lekötelezne vele és…</p>
<p>Monostory elmosolyodott. Ország megakadt. Monostory jóindulattal
bólintott egypárszor.</p>
<p>– Köszönöm, – mondta barátságosan.</p>
<p>Azután legyintett egyet.</p>
<p>– De ne bolondozzék, – mondta azután komolyan. – Csak nem
gondolja, hogy én elhiszem, hogy –!?</p>
<p>Ország elpirult. Azután hevesen mondta:</p>
<p>– Én a következőket akarom önnek ajánlani…</p>
<p>Monostory közbevágott:</p>
<p>– Nem fogadom el, – mondta határozottan.</p>
<p>Ország habozott, azután újra kezdte:</p>
<p>– Hát akkor azt akarom önnek fölajánlani: menjen külföldre;
én…</p>
<p>Monostory közbevágott:</p>
<p>– Nem fogadom el. Nem megyek.</p>
<p>Szikrázó szemmel nézett Országra.</p>
<p>– Nem fogadok el semmit, – mondta recsegő hangon – és nem megyek
sehová. Hagyjon nekem békét. Jól érzem magamat. És elég volt.</p>
<p>Ország nem tudott a szemébe nézni. Lesütötte a szemét és
vállvonogatva, halkan és szinte dadogva mondta: <span class=
"pagenum"><a name="Page_122" id="Page_122">-122-</a></span></p>
<p>– Én… én… az egész ország helyett szégyellem magamat… az ön
sorsa miatt.</p>
<p>– Bárgyuság! – kiáltotta dühösen Monostory. – A magam sorsának
magam vagyok az oka. És elég volt. Mondtam, hogy elég volt.</p>
<p>Szikrázó szemmel nézett Országra, Ország lesütötte a szemét, ő
erre lassan megnyugodott, lehajtotta a fejét, ivott és újra
gondolkozva nézett maga elé.</p>
<p>Hallgattak. De nemsokára bejött Rosenstrauch bácsi. Monostory
földerülve nézett rá.</p>
<p>– Üljön le Rosenstrauch bácsi, – mondta neki szinte
jókedvüen.</p>
<p>Rosenstrauch bácsi leült. Monostory erre egy olcsó szivart
kapart elő valamelyik zsebéből, nagy művészettel levágta a szivar
végét és csendesen és hosszú szippantásokkal rágyújtott. A
Rosenstrauch bácsi arca a szivar megjelenésekor megmozdult. A szeme
rátapadt a szivarra és a szája összecsucsorodott. A szivar végének
a levágását és a rágyújtást kéjes és szenvedő figyelemmel nézte és
amikor a szivar füstölni kezdett, akkor hajlott orrát magasra
emelte a levegőbe és reszketve tett vele néhány szippantást.
Monostory azonban ekkor töltött magának. A Rosenstrauch bácsi
figyelme erre elterelődött a szivarfüstről és ráterelődött az
italra. Monostoryval együtt töltött és együtt emelte föl vele
<span class="pagenum"><a name="Page_123" id=
"Page_123">-123-</a></span> a poharat. Száraz és üres torka
többször egymásután görcsösen nyelt és amikor Monostory letette a
poharát, akkor Rosenstrauch bácsi összecsucsorított, fájdalmas
szájjal, elbűvölve, vágyódva és szenvedve bámult a pálinkára és
újra meg újra még mindig nyelt valami képzeletbeli italt.</p>
<p>Monostory mosolyogva nézte.</p>
<p>– No Rosenstrauch bácsi, – mondta azután neki, – elég volt
már…</p>
<p>Rosenstrauch bácsi felnézett az italról. A szeme visszatévedt
ugyan még egyszer-kétszer és a szája beszéd közben újra meg újra
összecsucsorodott, de a Monostory legközelebbi poharáig azért
nyugodtan tudott beszélgetni.</p>
<p>– Rosenstrauch bácsi, – mondta neki Monostory, – mondja meg
ennek az úrnak, mit csinálunk mi itt minden hajnalban.</p>
<p>– <i>Smúzolunk</i>, – mondta mosolyogva Rosenstrauch bácsi.</p>
<p>– Ugy van, – hagyta helyben Monostory. – És kiknek a példáját
követjük ebben?</p>
<p>– A régi görögökét, – felelte Rosenstrauch bácsi. – Azoknak is a
<i>smúz</i> volt az életük. – A symposion célja nem az ivás volt,
hanem a smúz, és a symposiarcha kötelessége csak másodsorban az
itali <span class="pagenum"><a name="Page_124" id=
"Page_124">-124-</a></span> parancsolgatás, mert elsősorban a tárgy
megjelölése, amelyről a smúz folyik. – Igy ült ott Plátó, amikor
Alkibiadesz berohant ibolyakoszorus fejjel…</p>
<p>– Honnan tudja ezt? – szólt közbe Ország meglepetve.</p>
<p>– Tőle, – mondta Rosenstrauch bácsi.</p>
<p>Rámutatott Monostoryra.</p>
<p>– Igen, – mondta Monostory mosolyogva, – tájékoztattam egy
kicsit a görög filozófiáról. – Neki inkább csak talmudi
tájékozottsága volt.</p>
<p>Elgondolkozott.</p>
<p>– Pedig tudja-e, – szólalt meg azután hirtelen Rosenstrauch
bácsihoz fordulva, – hogy Arisztotelesz erősen hatott Majmunira és
egy egész csomó középkori zsidó íróra.</p>
<p>– Nem tudom. Nem is igaz.</p>
<p>– De igaz. Ide figyeljen…</p>
<p>Ország meglepetve hallgatta őket. Monostory hosszasan
bizonyította Rosenstrauch bácsinak, hogy Arisztotelesz erősen
hatott a középkori zsidó írókra. Közben ivott. Rosenstrauch bácsi
hevesen vitatkozott vele, de amikor Monostory ivott, akkor az arca
eltorzult egy-egy félpercre. Kint már reggel volt és melegen,
piszkosan és lármásan ébredt Budapest.</p>
<hr class="chap" />
<div class="chapter"></div>
<p><span class="pagenum"><a name="Page_125" id=
"Page_125">-125-</a></span></p>
<h2>IX.</h2>
<p>Szeptember tizenkettedikén este féltízkor a szerkesztőség éjjeli
inspekciós szolgája bement Monostoryhoz.</p>
<p>– Monostory úr, – mondta, – egy hölgy keresi.</p>
<p>Monostory meglepetve nézett rá.</p>
<p>– Kicsoda?</p>
<p>– Nem mondta. Azt mondta, híjjam ki Monostory urat.</p>
<p>Monostory meghökkenve nézett a szolgára. A szíve megdobbant, a
száját kinyitotta; és az az érzése volt, hogy élesen, hangosan és
türelmetlenül már ki is mondta:</p>
<p>– Eh, kergesse el…</p>
<p>Ezt azonban nem mondta ki, csak a fölgyúló haragot érezte
magában egy percre olyan hevesnek és csak az ijedelem rohanta meg
olyan ellenállhatatlanul, <span class="pagenum"><a name="Page_126"
id="Page_126">-126-</a></span> hogy a tiltakozó kiáltás a lelkében
rögtön elhangzott. Egy másodpercig megdöbbenve és elgondolkozva
figyelt erre a hangra a lelkében, azután összeszedte magát.</p>
<p>– Jó, – mondta a szolgának, – köszönöm.</p>
<p>Kiment a homályos folyosóra. A hosszu folyosó végén, már az
üvegajtón túl, a lépcsőházban egy szőke nőt látott állni. Ez miss
Jeffries. Itt pedig, a folyosón, kipirulva és fölindultan Loli jött
elébe.</p>
<p>– Jó estét Monostory, – mondta könnyedén.</p>
<p>Keztyűs kis kezét beletette a Monostory vonakodva kinyújtott
kezébe. A keze remegett.</p>
<p>– Azért jöttem, – folytatta azután gyorsan és fölindultan,
reszkető mosolygással, – hogy behajtsam a követelésemet: holnap
nálunk kell ebédelnie… igen?</p>
<p>Monostory kábultan nézett rá és kábultan, nekibúsúltan, dacosan
és haragosan azt akarta felelni, hogy nem, és menjen el innen, és
most már hagyjon neki békét. De azután átvillant az agyán az a
gondolat, hogy ez a lány ebbe a válaszba nem fog belenyugodni… itt
marad… tovább beszél… nyugodtabban és figyelmesebben végignézi őt…
és meglátja rajta, hogy borotválatlan és hogy a gallérja és az inge
és a keze…</p>
<p>A hideg veríték ütött ki a homlokán. Elsápadt és mint aki
fuldoklik, gyorsan felelte:</p>
<p>– Igen. <span class="pagenum"><a name="Page_127" id=
"Page_127">-127-</a></span></p>
<p>– Nálunk ebédel!</p>
<p>– Ott ebédelek.</p>
<p>– Becsületszó!…</p>
<p>– Becsületszó.</p>
<p>Loli mosolygott egyet, kinyujtotta a kezét, megrázta a Monostory
gyorsan feléje nyujtott kezét és már el is tűnt. Monostory
megzavarodva állott a homályos folyosón és sokáig bámult utána.</p>
<p>Másnap már délelőtt tíz órakor fölébredt. Ekkor teljes két óra
hosszat tétlenül és töprenge feküdt az ágyban. Végül elhatározta,
hogy egyszerüen nem megy el és erre befordult a fal felé, hogy
tovább aludjék. De nem tudott aludni. Valahogyan mégis csak ki
kellene mentenie magát… Fölkelt és levelet akart írni. A levelet
azonban nem tudta elkezdeni és félegy tájban elhatározta, hogy
mégis elmegy. A régi ruháinak egy részét eladta már, de annyija még
maradt, hogy szégyenkezés nélkül tudott felöltözködni.
Megborotválkozott; nagy karikás szemét és sápadt arcát sokáig
bámulta a tükörben; azután felöltözködött, a cipője miatt vissza
akart fordulni; de azután ismét összeszedte magát és háromnegyed
kettőkor ott volt Jeneyéknél.</p>
<p>A pirosszőnyeges lépcsőházban Loli jött elébe. Fölindultan
mosolygott: <span class="pagenum"><a name="Page_128" id=
"Page_128">-128-</a></span></p>
<p>– Nagyon kedves, – mondta, – hogy eljött.</p>
<p>Monostory nem válaszolt. Nézte ezt a fölindult, furcsa, barna,
kis nőt. Mit akar ez tőle? Mit kapaszkodik bele a sorsába? Mit
hozza… mit kínálja… mit erőszakolja rá az érdeklődését, a
vonzódását, a…</p>
<p>Szótlanul nézte a Loli barna fejét, középen elválasztott haját,
kis orrát és tündöklő barna szemét; és a fanyarsága lassan
lágyságra és megindultságra változott. Miért? Mi történik vele?
Ekkor vette észre, hogy a Loli tündöklő, lágy és mély szeme
azalatt, míg ő fanyarul és hidegen nézte, lassan megtelt könnyel. Ő
nem is látta még eddig ezeket a könnyeket, csak megérezte őket.</p>
<p>– Lolika, – mondta meghatva, – Lolika, én…</p>
<p>Nem tudta folytatni. Loli összeszedte magát, megrázta a fejét,
elfordult és gyorsan mondta:</p>
<p>– Kérem, jőjjön addig az én szobámba, míg… Néha három óra is
van, mire papa itthon van; ma sietni fog; de azért egy jó
negyedóránk van még.</p>
<p>Elindult. Monostory szótlanul ment mellette. A Loli szobájában
Monostory meglepetve nézett körül. Loli észrevette.</p>
<p>– Nem tetszik? – kérdezte. – Én imádom… én pácoltattam ilyenre…
Az én színem a lila. Mindenem lila. <span class="pagenum"><a name=
"Page_129" id="Page_129">-129-</a></span></p>
<p>Monostory elmosolyodott. Loli észrevette.</p>
<p>– Kinevet! – mondta ijedten. – Már megint kinevet.</p>
<p>Habozott egy kicsit. A szemét lesütötte; a nyelvét előre dugta;
zavart iskoláslány lett. Azután lassan fölnézett Monostoryra.</p>
<p>– Igaza van, – mondta vállvonogatva. – Milyen nevetséges. Az
<i>én</i> színem! Nevetséges.</p>
<p>Monostory nevetni kezdett és Loli harsányan, boldogan,
féktelenül vele nevetett. A nevetése nem akart véget érni. Végre
leült, leültette Monostoryt is és csillogó szemmel nézett rá.
Hallgattak.</p>
<p>– Na? – kérdezte felsőbbségesen, apásan, jóindulattal
Monostory.</p>
<p>– Semmi, – felelte mosolyogva, vállvonogatva Loli.</p>
<p>Összekuporodva, felhuzott térddel ült, egy meleg gombolyagban,
mint egy kis macska, amely olyan jól érzi magát, hogy duruzsolni
sem akar. Csillogó szemmel nézett Monostoryra és szótlanul,
boldogan ült a meleg elégedettségben, a maga nagy forró
jóérzésében, amelyet sajnált egy hanggal is megzavarni és amelyet
féltett minden mozdulattól. Monostory is jól érezte magát. Ez a
csendes és boldog elragadtatás ő rá is átterjedt; neki is jó volt
így szemben ülni szó <span class="pagenum"><a name="Page_130" id=
"Page_130">-130-</a></span> nélkül, hang nélkül, baj nélkül a
nyugalomban, a puhaságban egy csillogó szemü kislánnyal. Később
azonban úgy érezte, hogy ez a helyzet nevetségessé válik és
csendesen, fanyarul, de barátságosan megkérdezte:</p>
<p>– Hm… igaz… és mit csinált a nyáron?</p>
<p>Loli erre gyorsan és jókedvüen elmondta, mi mindent csinált a
nyáron. Szép helyeken voltak. De ő mindenütt nagyon unatkozott.
Eleinte néha… gyakran… küldött egy képes levelezőlapot… a régi
címére… a hotelbe…</p>
<p>– Onnan akkor elköltöztem már.</p>
<p>– Tudom. Visszakaptam a levelezőlapjaimat. Nem tudtam hová írni,
de azért a levelezőlapokat mindenütt megírtam, mintha el akarnám
küldeni…</p>
<p>– Megírta?</p>
<p>– Meg.</p>
<p>– Megvannak most is?</p>
<p>– Meg.</p>
<p>– Hol?</p>
<p>Loli fölugrott, odament a szekrényhez, kihuzott egy fiókot és
kivett egy csomagot.</p>
<p>– Ez? – kérdezte elbámulva Monostory.</p>
<p>– Ez, – felelte Loli kipirultan nevetve.</p>
<p>– De hiszen akkor mindennap írt egyet.</p>
<p>– Oh, többet, – mondta Loli gyorsan. <span class=
"pagenum"><a name="Page_131" id="Page_131">-131-</a></span></p>
<p>Elpirulva tette vissza a csomagot a fiókba és elfordulva babrált
egy ideig. Monostory megindultan nézte a finoman lehajló, kedves
barna fejet. Segítségére akart lenni:</p>
<p>– És természetesen, – mondta jókedvüen, – összegyűjtött műveit
most lila szalaggal átkötve őrzi.</p>
<p>Loli visszafordult és boldogan nevetett. Azután újra leült.
Jókedvüen beszélgetni kezdtek és jókedvüen, mindenről
elfelejtkezve, lelkesen beszélgettek. Beszélgetés közben azonban
alulról egy gong ütése hallatszott fel. A beszélgetés ekkor
megakadt. A Loli arcáról eltünt a mosolygás.</p>
<p>– Apa, – mondta szorongva és halkan, – hazaérkezett.</p>
<p>– Úgy? No akkor…</p>
<p>– Igen. Ebédelünk.</p>
<p>Monostory fölállott és indulni készült. Loli azonban ülve
maradt. Monostory ránézett. Loli elsápadtan és töprengve bámult
maga elé.</p>
<p>– No Lolika, – mondta Monostory meghökkenve, – mi a baj?</p>
<p>– Semmi, semmi…</p>
<p>– Most megyünk ebédelni, nem?</p>
<p>– De igen, igen…</p>
<p>Fölállott. Tétovázva tett egy-két lépést, azután <span class=
"pagenum"><a name="Page_132" id="Page_132">-132-</a></span>
megállott, fölemelte a fejét és remegő szájjal, közömbösen
mondta:</p>
<p>– Igen, igaz… apa egy ajánlatot akar magának tenni.</p>
<p>Monostory elkomorodott.</p>
<p>– Úgy? – kérdezte fanyarul.</p>
<p>Elfordult. Loli a kezét tördelte mögötte és szótlanul várta, míg
visszafordul. Monostory végre visszafordult. Loli ekkor nagy
lélekzetet vett és elszürkülő arccal és fehér és reszkető szájjal
mondta:</p>
<p>– Ugy-e… ugy-e… azt az ajánlatot maga el… fogja fogadni?</p>
<p>Monostory nem akart válaszolni. De belenézett a Loli lágy és
mély szemébe és a Loli lágy és mély szeme tele volt kibuggyanni
készülő nehéz és nagy könnyekkel. Monostory erre sietve és
megindultan felelte:</p>
<p>– Igen… én azt az ajánlatot el fogom fogadni.</p>
<p>Loli föllélegzett, elmosolyodott, az arca kiragyogott, a könnyek
egy másodperc alatt csillogva oszlottak el a szeméből, elindult az
ajtó felé és jókedvüen kalauzolta Monostoryt az ebédlőbe. Az
ebédlőben ott találták Jeneynét. Monostory ujra meg volt lepetve
tőle, milyen csodálatos a hasonlatosság közte és Loli között.
<span class="pagenum"><a name="Page_133" id=
"Page_133">-133-</a></span></p>
<p>– Jó napot, Monostory, – mondta Jeneyné csendesen és
barátságosan, – Loli egészen lefoglalja magát… de ezuttal nem
bánom… az ő érdeme, hogy eljött… hanem legközelebb…</p>
<p>Halkan, könnyed és nyugodt barátsággal beszélt, és Monostory
hálás volt neki ezért a könnyedségért. Bánjanak itt úgy vele,
mintha közönséges látogatáson volna itt… egy közönséges vendég…
akivel nem történt és nem történik semmi különös.</p>
<p>Egy félperc mulva jött Jeney is.</p>
<p>– Szervusz, Pista, – mondta gyorsan. – Hogy vagy?… Bocsáss meg,
hogy várattalak… Hiába, egy félórával én mindig elkésem… De most
igazán ebédelhetünk.</p>
<p>Bejött miss Jeffries is és ekkor ebédhez ültek. Ebéd alatt sok
mindenféléről beszélgettek, elég érdeklődéssel, de semmi különös
hevességgel… úgy, mintha közönséges látogatáson volna itt egy
közönséges vendég, akivel nem történt és nem történik semmi
különös. Irodalomról is volt szó és ekkor szóba került Ország
Géza.</p>
<p>– Hallom, – mondta Jeney, – hogy Lolival közös barátotok…
Tudniillik Lolinak is jóbarátja.</p>
<p>Monostory meglepetve nézett Lolira.</p>
<p>– Igen, – mondta Loli, – jó barátom… azt <span class=
"pagenum"><a name="Page_134" id="Page_134">-134-</a></span> hiszem,
ő a legkülönb tehetség… ha csak összeszedné magát és önmagához
méltó akarna lenni…</p>
<p>Monostory kutató szemmel nézett Lolira. Loli akadozni kezdett,
azután elpirulva, de őszintén és becsületesen válaszolt a kutató
tekintetre:</p>
<p>– Igen… és ő tőle kaptam meg a napokban a maga címét is.</p>
<p>Ezután másról beszélgettek. Ebéd után átmentek a dohányzóba. A
férfiak szivarra gyujtottak; Jeneyné cigarettára gyujtott és
ügyetlenül és mosolyogva megpróbálkozott egy cigarettával Loli
is.</p>
<p>– Szabad ezt ennek a fiatal nőnek? – kérdezte félig komolyan,
félig tréfásan Monostory.</p>
<p>– Miért ne? – felelte Jeneyné. – Ha ízlik neki?… De majd
meglátja: egyelőre nem ízlik neki.</p>
<p>Monostory elgondolkozva nézte a cigarettával bajlódó Lolit, aki
csakugyan elég gyorsan föladta a küzdelmet és lerakta a cigarettát.
Jó, de hátha nem rakta volna le? Szabad ezt véletlenekre bizni?
Szabad-e gyerekleányoknak általában ilyen szabadságokat adni, mint
amilyen szabadságban ez él? Nem kellene e fiatal lelkeket tiszta és
nemes fegyelemben nevelni, arra szorítani, hogy az érzéseik
gyermeki érzések legyenek… hogy az érzéseiket tanulják meg
szüzekhez illő módon eltitkolni? <span class="pagenum"><a name=
"Page_135" id="Page_135">-135-</a></span></p>
<p>Elgondolkozva nézte a két nőt, akivel szemben ült. Mélyen
belemerült a gondolataiba. Ekkor Jeney megérintette a karját.</p>
<p>– Kérlek, öregem, – mondta könnyedén, – nem ülnénk át amoda…
Szeretnék veled egyről-másról beszélgetni… mit untassuk itt a
nőket…</p>
<p>Monostory fölállott.</p>
<p>– Bocsánat, – mondta mosolyogva.</p>
<p>Elment Jeneyvel a hosszú szoba tulsó sarkába. Ott leültek. Loli
izgatottan nézett utánuk és rögtön átült arra a székre, amelyen
eddig Monostory ült, mert onnan láthatta a Monostory arcát.</p>
<p>Monostory sápadtan, mély karikás szemmel ült a helyén és
csendesen szivarozott. Az az érzése támadt, hogy annak, ami most
vele történik, nincs realitása. A karosszék, amelyben ült, a ház,
amelyben van, az egész helyzet, amelybe került, valahogyan
álomszerűvé lett. Itt nem kell cselekedni, nem is lehet cselekedni,
itt az ő akaratára nincs szükség, tőle függetlenül végbe megy
valami, <i>történni</i> fog vele valami.</p>
<p>– Kedves Pistám, – mondta Jeney előretolt alsó ajakkal, – én
szeretnék neked egy ajánlatot tenni.</p>
<p>Monostory meg akart szólalni: – „nem fogadom el“. – De azután
bágyadtan hagyta abba a dolgot. <span class="pagenum"><a name=
"Page_136" id="Page_136">-136-</a></span> Ezt már mondta valakinek,
valahol… kinek is? Ah, Országnak… – Igen, az egész más volt. Most
valami gyöngyszínű párnázat lebegett körülötte, egy gyöngyöző,
álomszerű, villogó káprázás libegett körülötte, – nem lehet
kimondani az első, harsány gondolatokat. Várni kell. Majd történik
valami.</p>
<p>Jeney ránézett.</p>
<p>– Parancsolj, – mondta ő erre halkan, mintha álmodna.</p>
<p>Jeney ismét előretolta az alsó ajkát, várt egy ideig,
szippantott egyet a szivarjából, azután gyors elhatározással
folytatta:</p>
<p>– A dolog röviden így áll: az a helyzet, amelyben ma te vagy,
teljesen méltatlan hozzád.</p>
<p>Monostory ismét válaszolni akart, de indulatainak alig
felgyulladt lobbanása rögtön újra el is aludt. „Nem méltatlan –!“
Vagy: – „bocsáss meg, ebbe ne szólj bele.“ – Ezt mondta volna
máskor; nem ilyen laposan és ügyetlenül, de így valahogyan. Most
nem mondta. Gyöngyöző bágyadtság, csillogó révedezés folyta körül;
a feje fáradt volt, ráhagyta. Jó, lehet, hogy a helyzete méltatlan
hozzá.</p>
<p>Jeney folytatta:</p>
<p>– Ezt a helyzetet sürgősen meg kell változtatnunk. <span class=
"pagenum"><a name="Page_137" id="Page_137">-137-</a></span></p>
<p>Monostory bágyadtan várt. Jeney egy fejbólintással
megerősítette, amit mondott, azután tovább beszélt.</p>
<p>– Én egyelőre fölajánlom neked, lépj be a mi intézetünkbe és
végezd az én titkári teendőimet. Ez természetesen csak út volna egy
hozzád méltó nagyobb pozició felé: egyelőre a mi intézetünk keretén
belül, azután talán rajta kivül. Azt talán mondanom sem kell, hogy
aki az én titkári teendőimet végzi, az… legalább… hm…
háromszor-négyszer akkora fizetésre tarthat igényt, mint amilyent
te most kapsz. És mondanom sem kell talán… úgy-e… természetes… hogy
én gondoskodnám róla, hogy a munkád és a helyzeted kellemes
legyen.</p>
<p>Kis szünet. Szivarfüst kavarog a levegőben. A Jeney hangja
fölemelkedik:</p>
<p>– Erről van szó! Elfogadod ezt?</p>
<p>Monostory távolról hallja a hangos és világos bariton hangot.
Minden, ami közvetlen közelében van, olyan, mintha nagy-nagy
távolságban lenne tőle. Minden eltünt körüle; révedező csillogás
fogja körül; semminek nincs realitása; a saját testének alig van
súlya; mintha egy valószínütlen álmot élne, olyan az egész. És mint
álmában az ember, olyan közömbösséggel, olyan objektiv
kiváncsisággal kérdezi: mi fog most történni? <span class=
"pagenum"><a name="Page_138" id="Page_138">-138-</a></span></p>
<p>Üres és káprázó szemmel elnéz a messzeségbe. És valahol messze
maga előtt meglát egy aggodalomtól sápadt kis arcot és egy
aggodalomtól eltorzult kis szájat. Mi az? A Loli arca. Kedves,
megható, hűséges arcocska… Mi van vele? Mitől fél? És mi van a
szemében? A Monostory üres és káprázó szeme az elmeredés
messzeségéből visszatér a valóságba és megpihen a Loli kedves
fején. Ebben a bágyadt és csillogó révedezésben, ebben az
álomórában, ebben az egész életben ez az egyetlen realitás. Az
irrealitásnak ebben a világában ez az egyetlen édes és megható és
parancsoló valóság. Ez az egyetlen szándék és akarat és parancs. –
A Loli feje. – Loli. – Mi van vele? Ragyogó és lágy, édes és mély
szeme miért van tele könnyel? Tele van könnyel a szeme; és az arca
sápadt; és az ajka reszket. Miért? Attól fél, hogy ő most nemet
mond. Azt akarja, hogy igent mondjon.</p>
<p>Jeney óvatosan megsürgeti a választ.</p>
<p>– Mondom, erről van szó. Elfogadod ezt?</p>
<p>Monostory nézi a Loli könnyes szemét és mint aki álomban beszél,
úgy válaszol:</p>
<p>– Elfogadom.</p>
<p>– No, nagyon jó. Egyetlen föltételem van: az, hogy a munkádat
holnap… nem! – már ma meg <span class="pagenum"><a name="Page_139"
id="Page_139">-139-</a></span> kell kezdened. Hm… oda be sem
mehetsz többé… Ott egyébként gondoskodnak is a pótlásodról…</p>
<p>A Monostory révedező agyán egy-egy kósza gondolat suhan át.
Miért már ma? Miért ne mehetnék be? Ah, féltenek a kocsmától? Ezt a
nőkkel együtt gondolták ki? Országgal együtt beszélték így meg?
Nevetséges. Föl akarna lázadni, de a gondolatai kúszák és
bágyadtak. És az egész olyan álomszerü, hogy neki nem is kell
semmit sem cselekednie. Magától történik minden.</p>
<p>– Oda be sem mégy. Innen talán együtt bemegyünk a hivatalomba.
Három-négy francia és angol levelet leszel olyan kegyes írni. Hm…
helyes lesz, ha a régi lakásodat is elhagyod. Az intézet közelében
lesz a legjobb laknod. Van nekem az intézetben egy kitünő öreg
szolgám, az még ma talál neked lakást. Estére minden holmidat át is
szállítja az új lakásodra. A fizetésed természetesen odabent már az
íróasztalodon vár. És talán egy nagyobb előleg is, amelyet azután a
pénztár havi részletekben von le. Szükséged lehet egyre-másra…</p>
<p>Monostory szótlanul és révedezve ül.</p>
<p>– Eddig van. Azt hiszem, mindent megbeszéltünk. Mindent? Igen.
Ez tehát, úgy-e, rendben van? <span class="pagenum"><a name=
"Page_140" id="Page_140">-140-</a></span></p>
<p>Monostory a Loli tündöklő, mély és könnytől nedves szemét
nézi.</p>
<p>– Ez tehát rendben van?</p>
<p>– Rendben van.</p>
<p>– Jó, akkor gyerünk vissza az asszonyokhoz.</p>
<p>Fölálltak és visszamentek. Loli lángoló és mámoros arccal ugrott
föl a helyéről és visszaült a régi helyére. A szeme tündöklött, az
arca sugárzott és az ajka boldogan nevetett. Monostory csodálkozva
és elmerülve nézett rá egyszer-kétszer.</p>
<p>– No itt vagyunk, – mondta Jeney.</p>
<p>Azután odavetően és magyarázóan folytatta:</p>
<p>– Egy megállapodásról volt szó. Én nekem bizonyos propozicióim
voltak…</p>
<p>– És megállapodtatok? – kérdezte udvarias és nyugodt
érdeklődéssel az asszony.</p>
<p>– Igen.</p>
<p>Monostory álmodozva hallgatott. „Hiszen tudták“, gondolta
„hiszen ők beszéltek rá, hiszen ők akarták…“ Álmodozva és szótlanul
ült a helyén.</p>
<p>A többiek ekkor másról kezdtek beszélgetni. Olyan dolgokról,
amelyek az ő dolgaik voltak, de amelyekről akármilyen mindennapi
látogató jelenlétében is lehetett volna beszélgetni. Monostoryhoz
néha odafordultak egy igenért vagy egy nemért. Jeney később
megkérdezte <span class="pagenum"><a name="Page_141" id=
"Page_141">-141-</a></span> a lányát, szorgalmas volt-e ma; Loli
mondta, hogy nem nagyon, ma délelőtt nem tudott tanulni, ma majd
délután pótol mindent, nem megy el a francia festők kiállítására,
ahová el akart menni. Monostory elmerülve és szótlanul ült a
helyén.</p>
<p>Jeney azután fölállott:</p>
<p>– No, nekünk most dolgunk van.</p>
<p>Monostory is fölállott. Az asszony kezet nyujtott neki.</p>
<p>– Viszontlátásra, – mondta, – minél előbb.</p>
<p>Loli közbeszólt:</p>
<p>– Anyám, – mondta, – nekem van egy külön meghívásom a Monostory
számára.</p>
<p>Az anyja kérdő arccal fordult feléje.</p>
<p>– Jövő szerdára, – mondta Loli.</p>
<p>– Ah igen…</p>
<p>Odafordult Monostoryhoz:</p>
<p>– A születésnapja, – mondta mosolyogva.</p>
<p>Monostory bizonytalan arccal nézett rá.</p>
<p>– A tizenhatodik, – mondta Jeneyné mosolyogva. – Erre a napra
természetesen át kell neki engednem a meghívás jogát.</p>
<p>Loli fölemelte égő arcát Monostoryhoz:</p>
<p>– Eljön? – kérdezte.</p>
<p>– El. <span class="pagenum"><a name="Page_142" id=
"Page_142">-142-</a></span></p>
<p>– Becsületszó?</p>
<p>– Becsületszó.</p>
<p>Jeneyné nevetett, Monostory újra kezet csókolt neki, azután
kezet nyujtott Lolinak, Loli erősen megrázta a kezét, Jeney
udvariasan előre eresztette és Monostory révedezve, kábultan,
mintha álomban járna, indult előre.</p>
<hr class="chap" />
<div class="chapter"></div>
<p><span class="pagenum"><a name="Page_143" id=
"Page_143">-143-</a></span></p>
<h2>X.</h2>
<p>A napok így teltek el.</p>
<p>Monostory reggel hét órakor fölkelt. Pontosan ébredt és rögtön
kiugrott az ágyból, mert az az érzése volt, hogy örvendetes és
sürgős dolgok várnak rá. A hálószobájából átment a fürdőszobába,
ott elővette a súlyzóit és jó negyedóra hosszat tornázott; az izmai
pattogva engedelmeskedtek neki és feszülve és rugalmasan viselték
el a legkeményebb teherpróbákat is; ő boldogan élvezte teste
egészségét és erejét, azután fáradtan beleült a fürdőbe. A langyos
fürdőt fáradtan és derülten élvezte néhány percig, azután pihenten
fölkelt és sietve felöltözködött. A lakása másik szobájában, az
ebédlőben várt rá a reggeli. Elfogyasztotta; azután csöndesen
szivarra gyujtott és gondosan elolvasta azt a pár lapot, amelyet
járatott. Háromnegyed kilencre készen volt az olvasással is és a
szivarral is. <span class="pagenum"><a name="Page_144" id=
"Page_144">-144-</a></span> Ekkor átment a hivatalába. Kilenc óra
előtt öt perccel pontosan ott volt.</p>
<p>Az asztalán nagy halom levél feküdt és ő ekkor boldogan
belevetette magát a munkába. Az a munka, amely ráhárult, az első
perctől kezdve elég nagy volt; ő azonban egyre több munkát kért és
szerzett meg a maga számára. A saját erejében gyönyörködött, amikor
dolgozott; a munka olyan volt a számára, mint valami jóleső,
hatalmas, könnyen végzett fizikai erőfeszítés. Átúszni egy folyót,
megülni egy lovat, elsőnek repülni egy falka mögött: ez az érzése
volt, amikor dolgozott. Az az érzése volt, hogy játék az egész;
játszva és könnyedén végzett mindent; jelentéktelennek érezte és
szerette az egészet. Az embereket, akik a nagy intézetben
meghökkenve és gyanakodva fogadták, lefegyverezte és meghódította.
Csöndes volt, derült és udvarias; a hangjából, az egész lényéből,
mindenből, amit mondott és mindenből, amit tett, áradt a
felsőbbség, az okosság, az ellenállhatatlan és mindent legyürő
tehetség.</p>
<p>Jeney tíz óra tájban jött be. Ő tizenkét óra tájban bement hozzá
és derülten, röviden és egyszerüen beszámolt neki arról, amiről be
kellett számolnia. Ebből a beszámolóból szigoru formákhoz kötött
cselekedetet csinált; úgy végezte a dolgot, mint egy katona,
<span class="pagenum"><a name="Page_145" id=
"Page_145">-145-</a></span> aki a szolgálat rendjének értelmében
alázatos anélkül, hogy a személyének valóban köze volna a dologhoz;
éppen a hibátlan és feszes alázatosságával személytelen
cselekedetté tette azt, amit személyes cselekvés gyanánt alig
tudott volna elvégezni. Jeney elfogadta hivatalos dolgaik
elintézésére ezt a módot; ez neki is egyszerübbé és könnyebbé tett
sok mindent. Amikor azonban a hivatali ügyek elfogytak, akkor mégis
megkönnyebbülten föllélekzett, elmosolyodott, leültette Monostoryt
és hosszabb-rövidebb ideig beszélgetett vele. Monostory ezeknek a
beszélgetéseknek a során az első időben inkább kérdezősködött;
később azonban, amikor Jeney úgyszólván mindent elmondott már neki,
amit elmondhatott, lassan és óvatosan közölte Jeneyvel a nagy
intézet vezetésére vonatkozó észrevételeit, egyéb gondolatait és
terveit. Ezeknek a beszélgetéseknek a végén Jeney mosolyogva
ilyesmit szokott mondani:</p>
<p>– Lehetetlen, hogy sokáig itt maradj. Zavarba hozol. Az az
érzésem van, hogy neked kellene itt ülnöd. Hihetetlen, mennyire au
fait vagy mindenben. A tehetségedet én mindig teljes
elfogódottsággal tiszteltem, de azt nem hittem, hogy mindent, amit
tudok, egy félesztendő alatt megtanulsz. Ha nem gondolnám azt, hogy
az üdvös konzervativizmus az, amire itt legelsősorban <span class=
"pagenum"><a name="Page_146" id="Page_146">-146-</a></span> szükség
van, akkor fölkelnék és azt mondanám, ülj le te ide és csinálj
forradalmat. De így inkább neked kell elmenned valahová, ahol te
leszel az úr, a gazda, a vezető…</p>
<p>Monostory nevetve hallgatta meg ezeket a kijelentéseket és
amikor Jeney elbúcsuzott tőle, sietve ment vissza a szobájába és
lángoló lendülettel, szinte haragos jókedvvel vetette rá magát újra
a munkára.</p>
<p>Délután három órakor bevégezte a munkát és hazament a lakására.
Itt megebédelt, azután olvasott. Pénzügyi munkákra vetette rá magát
ugyanazzal a haragos jókedvvel, ugyanazzal a fogat összeszorító
lelkesedéssel, amellyel az irodában a munkáját végezte. Haragos
mámorral akart elnyelni minden tudást; éhesen fogyasztott el száz
meg száz adatot; bizonyos akart lenni a dolgaiban; jól föl akart
fegyverkezni, teljes két-három évet adott magának a készülődésre;
és szomjas fantáziájának és ötletektől szikrázó agyvelejének
egyelőre csak percekre engedte meg a tervezgetést.</p>
<p>Öt óra tájban átöltözködött. Lassan és nagy gonddal öltözködött
föl. Felöltözködés után többnyire elment egy klubba, ahová Jeney
vezette be és ahol Hollódi Arturral is találkozott néha. Hollódi
olyan kedves volt hozzá, hogy ez a kedvesség szinte udvarlásszámba
<span class="pagenum"><a name="Page_147" id=
"Page_147">-147-</a></span> ment már, de bizalmas viszony mégsem
keletkezett közöttük. Néha nem a klubba ment ilyenkor délután,
hanem Országgal találkozott valami kávéházban. Ország álmélkodva
fogadta valahányszor megjelent, fejcsóválva nézegette friss és
délceg elegánciáját és beszélgetés közben is meg-megállott néha.
Bámulva ránézett.</p>
<p>– No mi az? – kérdezte Monostory.</p>
<p>– Hihetetlen, – szólt erre a fejét csóválva Ország. –
Hihetetlen. Hiszen tudok mindent, mégis hihetetlen. Hogy én ilyen
nagyszerüen csalódhattam…! Hogy én önt mennyire megmenthetetlennek
láttam.</p>
<p>Monostory mosolygott. Ország vállat vont és fanyarul
hozzátette:</p>
<p>– Pedig én voltam a menthetetlen.</p>
<p>– Miért? – kérdezte Monostory.</p>
<p>– Mert már akkor tudtam, hogy a darabom meg fog bukni és mert
titokban már akkor éreztem, hogy soha én többé ilyet nem fogok
írni.</p>
<p>– Ne legyen gyáva. Az ilyen bukás tisztesség.</p>
<p>– Mindenütt másutt. Budapesten nem. Budapesten azt, aki hősiesen
elbukik, mindenki megrugja. Budapesten senkiben sincs meg… nem a
bátorság, hanem a kedv és az akarat arra, hogy egy-egy elbukó
<span class="pagenum"><a name="Page_148" id=
"Page_148">-148-</a></span> ügy mellé odaálljon. Nincs semmi, amit
Budapest jobban megvetne a boldogulni nem tudó lángelménél. Amíg
fent vagyok, amíg gicset írok, de sikerem van, addig még az is
respektál, aki tudja, hogy gics, amit írok. Mihelyt megbukom, akkor
nemcsak rámrohan minden patkánylyuk minden lakója, de még azok is
elhuzódnak tőlem, akik tudják, hogy jót írtam, hogy kitünőt írtam,
hogy… hogy… hogy halhatatlanság felé tettem egy lépést.</p>
<p>Elbiggyesztette a száját:</p>
<p>– Soha többé én ezt a lépést nem merem megtenni.</p>
<p>Vállat vont.</p>
<p>– Én, – mondta keserüen, – ezentul megint mindig olyan darabot
fogok írni, amelynek sikere lesz.</p>
<p>Monostory vigasztalta. Ugyszólván lelkileg vállon fogta és
fölrázta a kábulatából. Barátilag megszidta, biztatta és
bátorította. Ország hálás volt neki, de fanyarul és szkeptikusan
mosolygott, amikor elváltak. Ekkor rendesen hat óra körül járt az
idő. Monostory ilyen tájban mindennap fölment Jeneyékhez.</p>
<p>Legtöbbször egyenesen a Loli szobájába ment. Loli várta;
mosolyogva ment elébe, jókedvtől ragyogó arccal ültette le, azután
csengetett a teáért. Tíz percig tartott a teázás; azután Monostory
szivarra gyujtott; Loli is többnyire megpróbálkozott egy
cigarettával, <span class="pagenum"><a name="Page_149" id=
"Page_149">-149-</a></span> de rövid kisérletezés után rendesen
letette. Monostory azután megkérdezte Lolit, mi történt tegnap óta
és Loli beszámolt neki a színházi előadásról, amelyet végignézett,
vagy a koncertről, amelyet végighallgatott, vagy a társaságról,
amelyben volt.</p>
<p>– Igaz, – mondta ilyenkor egyszer, – a szép Steinschneiderné
tegnap azt mondta, hogy meg akarja magát híni.</p>
<p>– Úgy?</p>
<p>Lolinak remegett a szája.</p>
<p>– Remélem, – mondta lesütött szemmel, – hogy ezt a meghivást nem
fogadja el.</p>
<p>– De Lolika… ez most már a harmadik meghivás… ezt igazán nehéz
lesz…</p>
<p>– Kérem, ne fogadja el!</p>
<p>– Megbántom vele. És miért bántsak meg ok nélkül valakit?
Amikor… igazán… a világon semmi ok sincs rá.</p>
<p>– Csak az, hogy én kérem.</p>
<p>Monostory erre megigérte, hogy nem fogadja el a meghivást és meg
fogja bántani a szép Steinschneidernét. Loli azután az iskolai
ügyeiről számolt be. Most már a hetedik gimnáziumba járt; de
magántanuló volt és csak egy-két órára ment be az iskolába.
<span class="pagenum"><a name="Page_150" id=
"Page_150">-150-</a></span> A tanulás ezért néha-néha megakadt.
Ilyenkor Monostory segített. Leült a Loli asztala mellé, elővette a
Loli könyveit, megpróbálta visszaidézni az emlékébe, amit valaha
tanult, vagy megpróbálta a dolgot a könyvből megérteni és mindig
túlsegítette Lolit a bajon. Legkönnyebben ment a segítség ott, ahol
a legtöbb baj volt: a latin dolgozatoknál. Loli az elvi
visszautasítás álláspontján volt a latinnal szemben, Monostory
pedig szerette a latint. Ebből rendesen vita támadt közöttük.</p>
<p>– A latin, – mondta Loli, – ostobaság. Olyan, mint a régi
babonáknak az az egész tömege, amelyet az iskolából is és a
lelkekből is irgalmatlanul ki kell irtani. Természettudományos
műveltség kell.</p>
<p>Monostory mosolyogva hallgatta és egy-két esztendeig tartott,
amíg a latin számára kegyelmet tudott kapni tőle és legalább néhány
latin szerelmes verset megszerettetett vele és egy-két évig
tartott, amíg rábirta, hogy ne legyen irgalmatlan mindazzal
szemben, amit összefoglaló szóval régi babonák tömegének nevezett.
Egyébként nem fáradozott sokat azzal, hogy meggyőzze. Megértette,
hogy Loli is, mint az az egész fiatalság, amely vele egykoru, tele
van elfogultságokkal és hogy az a fiatalság ugyanakkor, amikor azt
hiszi, hogy elvetett minden dogmát, tele van a maga dogmáival.
Megértette ezt, rábízta az időre, hogy a <span class=
"pagenum"><a name="Page_151" id="Page_151">-151-</a></span> Loli
dogmáin enyhítsen és boldogan látta, hogyan enged lassanként a Loli
kedves konoksága és hogyan válik Loli olyan felsőbbségessé, de
enyhévé és elnézővé, mint az anyja.</p>
<p>Néha még érte egy-egy meglepetés. Egy délután Buzát Jánosról
volt szó és Loli elmondta, miért érzett eleinte némi szimpátiát
iránta.</p>
<p>– Azért, – mondta nyugodtan, – mert én úgy szoktam az embereket
megnézni, hogy ha férjhez mennék hozzájuk, vajjon milyen gyerekeim
születnének.</p>
<p>Monostory ekkor meghökkenve és idegenkedve nézett Lolira. De
olyan tündöklően tisztának látta a tekintetét, olyan nemesnek és
fehérnek a homlokát, hogy egy legyintéssel elhárította magától a
kedvetlenségét. Szeretik a nagy szavakat, – gondolta, – de csak az
argotjuk más, mint azé a leánytipusé, amely nekem kedvemre való.
Megtanulták azt, hogy a gyermek évszázadában élünk; és ebben a
tulzó és kissé szájas gyerekkultuszukban van még valami
tiszteletreméltó is.</p>
<p>Ezeken az apróságokon kivül semmi sem zavarta meg azt a két
órát, amelyet mindennap együtt töltöttek. Mikor a Loli ügyei már
letárgyalódtak, akkor a Monostory dolgairól volt szó. Loli nagy
érdeklődéssel <span class="pagenum"><a name="Page_152" id=
"Page_152">-152-</a></span> kérdezősködött a munkájáról, az
olvasmányairól és végül a terveiről, és ilyenkor Monostory
megengedte a fantáziájának, hogy szikrázva emelkedjék a magasságba.
Hátradőlt egy karosszékben, elnézett a messzeségbe és elmagyarázta
Lolinak, hogyan igázza majd le a pénzt; elmondta, hogy néhány év
mulva milliói lesznek; távolba néző, akarattól, vágytól és
fantáziától égő szeme vissza-visszatért Lolihoz; és Loli, aki a
lélegzetet visszafojtva ült vele szemben, csillogó szemmel kereste
a tekintetét.</p>
<p>Fél nyolc tájban Monostory elbúcsúzott. Loli kikisérte, egy
darabig szótlanul nézett a szemébe, azután hosszan megrázta a
kezét. Monostory lement az utcára, meleg szívvel és jókedvüen
sétált egy ideig, azután fölment a vívóterembe és újra kemény és
nagy munkát adott az izmainak. Az izmainak mindig a végső erejét
akarta kivenni; szüksége volt arra is, hogy az összerogyásig
elfárassza magát; de különösen égető szükségnek érezte azt, hogy a
testét rugékonynak, erősnek és fiatalnak tartsa meg.</p>
<p>Kilenc óra tájban lejött a vívóteremből; kellemes fáradtsággal
hazaballagott; otthon várt rá a vacsorája; leült; csöndesen
megvacsorázott, rágyujtott egy szivarra, olvasmányt vett elő, és
mire a szivarnak vége lett, már ágyban volt és csöndesen elaludt.
Mély és <span class="pagenum"><a name="Page_153" id=
"Page_153">-153-</a></span> nyugodt álma volt; csöndesen és
nyugodtan aludt reggel hét óráig, amikor pontosan fölébredt és
rögtön kiugrott az ágyból, mert az az érzése volt, hogy örvendetes
és sürgős dolgok várnak rá.</p>
<p>Igy teltek a Monostory napjai. Igy élt le három nyugodt és
boldog esztendőt.</p>
<hr class="chap" />
<div class="chapter"></div>
<p><span class="pagenum"><a name="Page_154" id=
"Page_154">-154-</a></span></p>
<p><span class="pagenum"><a name="Page_155" id="Page_155"><br />
-155-</a></span></p>
<h2>XI.</h2>
<p>Loli fölállott az íróasztala mellől, a könyvszekrényhez ment,
kivett egy testes művészettörténeti munkát, visszament vele az
íróasztalhoz és lassan lapozgatni kezdett benne. Monostory, aki egy
karosszékbe sülyedten szemközt ült vele, eddig szótlanul nézte. De
amint Loli fölállott és a könyvszekrény felé indult, amint fiatal,
délceg termete lassan kiegyenesedett, Monostory egyszerre fölriadt
gondolattalan álmodozásából. Ahogy Loli járt, ahogyan egy lassú
mozdulattal a karját fölemelte a könyvért, ahogyan visszaült az
íróasztal mellé, – mindebből valami nyugtalanító, valami
fölriasztó, valami riadószerű, – olyan perzselő valami áradt
Monostory felé, hogy Monostory összerázkódott, egyenesre ült a
karosszékében és fölemelte a fejét, mint aki egy támadás ellen akar
védekezni. Azután csodálkozva nézett szét a szobában, amelyben
<span class="pagenum"><a name="Page_156" id=
"Page_156">-156-</a></span> három év óta szinte mindennap eltöltött
két órát. Mi történt ezzel a csendes és nyugalmas szobával? Mi
sustorog benne, mint a parázsló tűz, és mi bujkál a sarkokban, mint
egy nyugtalanító titok?</p>
<p>Loli a balkezére rátámasztotta a fejét és a jobbkezével lassan
lapozgatta a könyvet. Monostory sokáig nézte szótlanul, azután
halkan megszólalt:</p>
<p>– Milyen furcsa, Loli, hogy maga már tizenkilenc éves.</p>
<p>Megdöbbent tőle, milyen remegő, rekedt és tikkadt a hangja. Loli
azonban föl sem emelte a fejét a könyvről; észre sem vette az ő
hangjának a remegését; udvariasan mosolygott és nyugodtan
felelte:</p>
<p>– Hm… mulik az idő.</p>
<p>Tovább lapozott a könyvében. Monostory azt akarta, hogy nézzen
föl.</p>
<p>– No Loli, – mondta, – ugye jó, hogy az érettségi után nem ment
sietve az orvosegyetemre?…</p>
<p>– Igen, – felelte Loli, – a művészettörténet is nagyon szép
dolog.</p>
<p>Fölnézett egy másodpercre.</p>
<p>– És magának abban is igaza volt, – mondta, – hogy a középkor az
emberiség történetének a legérdekesebb része.</p>
<p>Elmosolyodott. Vállat vont. <span class="pagenum"><a name=
"Page_157" id="Page_157">-157-</a></span></p>
<p>– Sőt attól tartok, – mondta, – hogy a középkor Budapesten
nemsokára divatba fog jönni. Veszedelmesen sok tizennyolc éves
művelt hölgy érdeklődik iránta. De mindegy, – mégis érdekes.</p>
<p>Ujra lenézett a könyvére. Monostory kielégítetlenül és szomjasan
nézte szép, barna fejét. Loli! Itt ül!… Néhány másodpercre
fölnézett volt; – de milyen volt a tekintete! Hová tünt el a
szemének az az olvadó, lágy és édes mélysége, amelyet nem lehetett
megindulás nélkül nézni? Hol van a gyerek-Loli szemének a
tündöklése? Ennek a szép, nagy lánynak hideg, nyugodt és üres a
tekintete, lehűtő és nyugtalanító. Mi veszett el belőle?</p>
<p>Aggódva, elfogódottan és szomjasan nézte Lolit. Loli lapozgatott
a könyvében. A szobában csend volt.</p>
<p>– Tudja-e, – mondta azután Monostory dobogó szívvel, – hogy
egypár hét mulva csakugyan ott hagyom az édes apja intézetét?</p>
<p>– Ah?</p>
<p>– Igen. A hollandiakkal mindent rendbe hoztam. Minden pénzt
megadnak. Körülbelül rendben van a dolog Hollódival is…</p>
<p>– Úgy? Vigyázzon, Hollódi ellensége magának.</p>
<p>– Tudom. Azt az elégtételt egyelőre megszerzem <span class=
"pagenum"><a name="Page_158" id="Page_158">-158-</a></span> neki,
hogy az ő támogatásától teszem függővé a dolgot. – Paris vaut bien
une messe. – Nem?</p>
<p>– De igen… igen…</p>
<p>Monostory elhallgatott és összeszorított foggal nézett Lolira.
Miért lapozgatja olyan érdeklődéssel azt a könyvet? Miért néz föl
csak egy-egy futó és üres pillantásra belőle? Nem érdekesebb a
könyvénél az, amiről itt szó van? Azt akarom, hogy nézzen föl!</p>
<p>Loli fölemelte a fejét és fölnézett.</p>
<p>– Tudja-e, – mondta, – hogy Buzát bemegy aligazgatónak a Hollódi
bankjába?</p>
<p>– Tudom.</p>
<p>– Látja, mégis tehetséges ember.</p>
<p>Monostory megdöbbenve nézett rá. Miért mondta ezt? Hogy jutott
ez eszébe? Összehasonlította őket kettejüket? A szemöldökét
összevonta; a torka kiszáradt; a fejét fölemelte és minden izma
megfeszült, mintha valami hallatlan erőfeszítésre készülne. Loli
vissza akart pillantani a könyvébe. Monostory azonban
megszólalt:</p>
<p>– Látja, Loli, én most fogok bele abba a munkába, amelyre három
év óta készülök. Amit most a kezembe kapok, amit én szereztem meg,
a hollandiak pénzét, egy harmadrangu kis jelzálogbankot, az gyarló
szerszám, jelentéktelen kis instrumentum lesz. De <span class=
"pagenum"><a name="Page_159" id="Page_159">-159-</a></span> majd
meglátja, mit csinálok én belőle. Majd megmutatom én most, hogyan
kell megtizszerezni és megszázszorozni a pénzt, de nem a Hollódiak
módján, nem úgy, hogy egy szegény országot kiuzsorázzon az ember,
hanem úgy, hogy ahelyett a pusztító árvíz helyett, amely eddig
Magyarországon volt a nagytőke, olyan áradás legyen, mint a Nilusé,
áldásthozó és megtermékenyítő…</p>
<p>Tovább beszélt. Nemes és zengő hangja megmelegedett és
áttüzesedett. A hangja forró lett; a szavai szárnyat kaptak; a
gondolatai repültek. Ha máskor így beszélt a terveiről, Loli
kipirult arccal és lelkesedéstől égő szemmel hallgatta. Most is
figyelt rá.</p>
<p>– Igen, – mondta. – Ez érdekes.</p>
<p>De a szeme hideg volt és közömbös és az arca nyugodt és tiszta.
Monostory minden izmát megfeszítette egy ideig, kétségbeesett
akarattal és elszánt lelkesedéssel beszélt, de azután lassan
akadozni kezdett a hangja és végül elhallgatott.</p>
<p>– No, – mondta Loli érdeklődve, – és azután?</p>
<p>– Semmi sincs tovább, – felelte Monostory.</p>
<p>Csend lett.</p>
<p>– Igaz, – szólt Loli, – hiszen maga haza is utazik egy-két
napra.</p>
<p>– Csak egyre. <span class="pagenum"><a name="Page_160" id=
"Page_160">-160-</a></span></p>
<p>– Úgy…?</p>
<p>Újra hallgattak.</p>
<p>– Emlékszik-e Loli, – mondotta azután Monostory elkomorodva, – a
főúrra és a báróra, akikről én egyszer beszéltem magának?</p>
<p>– A fő-úr-ra…?</p>
<p>– A főúr, az papnövendék volt valamikor. Most is reverendában
jár még. Semmi baja, csak időről időre összecsapja a bokáját és a
fejéhez kapja a kezét, mintha azt kiáltaná, hogy csuhaj –?</p>
<p>– Ah igen, emlékszem rá. És a báró?</p>
<p>– A báró egy szegény zsidó, aki megkivánja, hogy őt báró úrnak
szólítsák és aki azt várja, hogy a császár egyszer csak eljön,
lefejeztet mindenkit és akkor övé lesz a Morgenrot boltja.</p>
<p>– Ah… emlékszem. – De hogy jut ez most eszébe?</p>
<p>– Hogyan? Nem is tudom. Talán úgy, hogy én három év óta készülök
rá, hogy hazamegyek, elhivatom a főurat és a bárót…</p>
<p>– És?</p>
<p>– Etetem és itatom őket.</p>
<p>– És?</p>
<p>– És az asztalra könyöklök. És nézem… őket. És nézem… mekkora
távolságra jutottam tőlük. <span class="pagenum"><a name="Page_161"
id="Page_161">-161-</a></span></p>
<p>– Úgy? Igen…</p>
<p>Mind a ketten elhallgattak. Loli azután fölállott:</p>
<p>– Igen, – mondta, – Országnak igaza van, a maguk tehetsége
odalent egy furcsa életművészetben merült ki. – Ennek az
életművészetnek nagy varázsa van. – De jobb azért onnan lentről
elkerülni.</p>
<p>– Jobb…</p>
<p>Hallgatás támadt. Loli az órára nézett.</p>
<p>– Készül valahová? – kérdezte Monostory.</p>
<p>– Igen. Koncertbe megyek.</p>
<p>– Jó mulatást.</p>
<p>– Jó mulatást magának is. Viszontlátásra.</p>
<p>– Viszontlátásra.</p>
<p>Kezet fogtak és Monostory elment. Másnap hazautazott. Elvégezte
az üzleti dolgait, azután bágyadtan virrasztva megvárta az
éjszakát. Fáradt volt és a szokatlan virrasztást nehezen bírta. De
valahányszor az jutott eszébe, hogy le kellene feküdnie, mindig az
az érzése támadt, hogy a lefekvéssel és az alvással valami
elmulaszthatatlant mulaszt el. A szíve összeszorult és bágyadtan
virrasztott tovább.</p>
<p>Hajnaltájban elment a Vitriol-korcsmába. A gazda álmélkodva
fogadta. Monostory italt rendelt, azután megparancsolta, kerítsék
neki elő a főurat és a bárót. A főúr nemsokára megjelent; kissé
megőszült három <span class="pagenum"><a name="Page_162" id=
"Page_162">-162-</a></span> év óta; a reverenda rongyokban lógott
le róla, de vídáman bokázott és hetykén kapkodta a fejéhez a kezét.
Később megérkezett a báró is; gyanakodva nézte Monostoryt, de
amikor Monostory báró úrnak szólította, akkor leült az asztalhoz,
evett és ivott és hamarosan megsúgta Monostorynak, hogy a császár
útban van már, mindenkit lefejeztet és akkor övé lesz a Morgenrot
boltja.</p>
<p>Monostory rákönyökölt az asztalra és nézte őket. A szeme égett
az álmatlanságtól, a teste reszketett a bágyadtságtól, kábult
révedezés jött rá, a szíve megtelt csüggedéssel és szorongással és
úgy érezte, hogy testvérei azok, akiket megvendégel.</p>
<hr class="chap" />
<div class="chapter"></div>
<p><span class="pagenum"><a name="Page_163" id=
"Page_163">-163-</a></span></p>
<h2>XII.</h2>
<p>Monostory másnap ismét Budapesten volt. Délben érkezett meg,
otthon megebédelt, átöltözködött, azután – szokása ellenére – korán
délután fölment a vívóterembe. Nem tudott ellentállni annak a
vágyának, hogy kipróbálja az izmait; látni akarta, el bírja-e még
végezni a teste azt az emberfölötti munkát, amelyet hajdan néha
ráparancsolt; a megelégedettséget, a nyugalmas felsőbbséget, a
testi büszkeséget kereste. Lihegve, zakatoló tüdővel és szívvel el
tudott végezni még mindent; a teste nagyszerű munkájában
gyönyörűsége telt, de amikor felöltözködött, az öltözőszoba
tükrében belenézett a saját szemébe, sokáig nézett magával
farkasszemet és lassan elkomorodott.</p>
<p>A vívóteremből fölment Jeneyhez, a hivatalba. Elmondta neki az
utazásának az eredményét és elmondta <span class="pagenum"><a name=
"Page_164" id="Page_164">-164-</a></span> neki, hogy az új
részvénytársaság pár nap mulva hivatalosan megalakul és működni fog
és hogy ő a napokban fölkeresi Hollódit, akinek az üzleti
támogatására szüksége lesz. – Helyes, – felelte erre Jeney, –
Hollódi mindent meg fog tenni, hogy az új intézetnek szolgálatára
legyen; és pompás, hogy a dolgok ilyen pompásan mennek; ő gratulál
Monostorynak, még inkább a hollandusoknak és egy kicsit önmagának
is; nagyon boldog, hogy idáig eljutottak…</p>
<p>Monostory szótlanul ült vele szemben és maga sem tudta miért,
fájdalmasan mosolygott. Nem tudott válaszolni; nem tudta sem a
hivatali érintkezésük formális hangját megütni, sem a baráti
érintkezésük régi könnyed és felsőbbséges hangját; révedezve ült a
helyén, gondolattalanul nézett Jeneyre és fájdalmasan mosolygott.
Jeney is elhallgatott és lenézett a földre. Egyszer-kétszer
köhintett, fölemelte a fejét, mintha szólani akarna, azután ismét a
szőnyeget nézte.</p>
<p>Kint sötétedett és ők bent sokáig hallgattak. Jeney végre
fölállott, lesütött szemmel odalépett Monostoryhoz, bizonytalan és
bátortalan mozdulattal megérintette a vállát és halkan és ingadozva
így szólt:</p>
<p>– Kedves Pistám, – nekem volna egy baráti kérésem is hozzád, –
te, tudom, nem fogod félreérteni és meg fogod érteni… <span class=
"pagenum"><a name="Page_165" id="Page_165">-165-</a></span></p>
<p>Elhallgatott. Lesütött rövidlátó szemét bátortalanul fölemelte
Monostoryra.</p>
<p>– Parancsolj, – felelte nagyon csendesen Monostory.</p>
<p>A szíve hevesen vert. A Jeney hangja olyan volt, mintha nagy
távolságból érkezne hozzá.</p>
<p>– Nézd, – mondta Jeney most már ismét lesütött szemmel, – nézd…
Loli időközben nagy lány lett… én ugyan neki teljes szabadságot
adok és ő az idejével úgy rendelkezik, ahogyan akar… és ez a te
irántad való vonzalma és általában a ti barátságtok nagyon kedves
volt, ő rá kétségtelenül hasznos és szellemileg érlelő… de az idő
elmúlt, ő időközben nagy lány lett és…</p>
<p>Megakadt. Rövidlátó szeme újra fölkereste a Monostory beesett
szemét és megzavarodottan siklott le a földre.</p>
<p>– Igen, – mondta Monostory fájdalmas mosollyal, – és…?</p>
<p>– Szóval… az ő jövője érdekében, azt hiszem, helyes volna, ha ez
a te mindennapos… Ez a ti mindennapi találkozásotok elmaradna… Oh,
te nem fogsz félreérteni, – én boldog vagyok, ha te mindennap
megtisztelsz bennünket a látogatásoddal. – De minket. – Nem őt.
<span class="pagenum"><a name="Page_166" id=
"Page_166">-166-</a></span></p>
<p>Hosszú szünet támadt.</p>
<p>– Igen? – kérdezte Jeney.</p>
<p>– Igen, – felelte Monostory szenvedve. – Amint parancsolod.</p>
<p>– Te ugy-e, megérted…</p>
<p>– Tökéletesen.</p>
<p>Monostory fölállott. Beesett szeme hunyorgott, mintha erős fény
érte volna és kézadásra nyujtott keze reszketett. A szavait, úgy
tetszett, nem ő maga mondja.</p>
<p>– Igen, – szólt kábultan, – csak ma még… mert úgy volt… mert
megállapodtunk benne…</p>
<p>– De kérlek; parancsolj.</p>
<p>Monostory lement a sötétedő utcára. Kábultan haladt előre, de
amikor a Jeney-ház elé ért, egyszerre az egész testét megrohanta a
vágynak, az akaratnak, az elszántságnak egy olyan rohama, hogy az
orrlyukai kitágultak, mintha lihegne és hogy az izmai fájni
kezdtek.</p>
<p>Amikor belépett a Loli szobájába, sápadt arcából, sötét szeméből
lángolva lobogott a mámoros, haragos és győzelmes elszántság. Az az
érzése volt, hogy mindenkinek meg kell éreznie azt a mindenre
készséget, annak a halálos nagy erőnek a rettentő és nagyszerű
lehetőségeit, amely belőle kiárad. Loli azonban derülten és
nyugodtan fogadta; az arcán nem vett észre <span class=
"pagenum"><a name="Page_167" id="Page_167">-167-</a></span> semmit;
nyugodtan leültette, azután tovább foglalkozott a könyveivel és
közömbösen beszélt a középkori építészetről és szobrászatról.</p>
<p>– Nézze, – mondta – nem tudok ettől elszakadni; hihetetlen, hogy
ennek a csodálatos és lezárt művészetnek milyen izgató problémái
vannak.</p>
<p>Monostory megdöbbenve és dermedten bámult rá. Miért beszél így?
Miért nem néz föl reá? Miért érdekli minden más, csak az nem, hogy
ő sápadtan ül itt vele szemben és a nyelvét harapja szét
tehetetlenségében?</p>
<p>Nagy bágyadtság jött rá. Hátradőlt a karosszékében, behunyta a
szemét és úgy érezte, jó volna meghalni.</p>
<p>Loli nem nézett föl rá. Lassan cigarettára gyujtott, kis
füstkarikákat eregetett le a könyv felé, amely előtte volt, azután
szétfujta a füstkarikákat és figyelmesen nézte a könyvben levő
fotografiákat.</p>
<p>Monostory összeszedte magát. Összeszorította a fogát, egyenesre
ült és lassan előrehajolt.</p>
<p>– Mit csinált tegnap Loli? – kérdezte csendesen.</p>
<p>Loli egy pillantásra fölnézett.</p>
<p>– Tegnap… hm? délután kint voltam a jégen.</p>
<p>– Délután is? <span class="pagenum"><a name="Page_168" id=
"Page_168">-168-</a></span></p>
<p>– Igen. Megbeszéltem Buzáttal. Ő délben csak későn jöhet.
Kitünően korcsolyázik.</p>
<p>– Úgy?</p>
<p>Loli tovább eregette a kis füstkarikákat a könyvre, azután
szétfujta őket és figyelmesen nézte a gótikus templomokat,
amelyeknek a fotografiái előtte voltak. Megrázta a fejét.</p>
<p>– Multatuliban az van valahol, – szólalt meg energikusan, – hogy
egy gótikus székesegyház olyan, mint egy ima. Csak imádkozó ember
építhette. De akik ezeket építették és kifaragták, azok éppen úgy
lehettek hitetlen emberek is; helyesebben csak egy hit volt bennük:
a maguk művészetébe vetett hit. – Abba, amit mi primitivnek látunk,
szoborba, képbe, mi csak belemagyarázzuk a naivságot, vagyis a
hitet…</p>
<p>Monostory nem felelt. De amikor Loli tovább beszélt, akkor
összeszedte minden erejét és válaszolt neki. Vitatkozott vele. A
feje fájni kezdett attól a szörnyű erőfeszítéstől, hogy soha sem
hallott szépségü dolgokat, sohasem hallott szépen mondjon el. Loli
azonban csak néha nézett föl; a tekintete azután közömbösen siklott
vissza a könyvére; nyugodtan felelgetett, nemsokára új cigarettára
gyújtott, gyorsan egymásután eregette a kis füstkarikáit, azután
szétfújta őket.</p>
<p>Az idő lassan és fájdalmasan telt. <span class=
"pagenum"><a name="Page_169" id="Page_169">-169-</a></span></p>
<p>– Tudja-e, – kérdezte később Monostory, – kivel találkoztam
tegnapelőtt?</p>
<p>– Kivel?</p>
<p>– Steinschneidernével.</p>
<p>Visszafojtotta a lélegzetét és félig lehunyt szempillái alól
reszketve nézett Lolira.</p>
<p>– Óh, – mondotta Loli, – az örök Steinschneidernével. Hát az még
megvan? Mit mondott?</p>
<p>– Hogy menjek el hozzá.</p>
<p>Loli megbiccentette a fejét.</p>
<p>– Szívós egy matróna, – mondta komolyan.</p>
<p>– Hát elmenjek? – kérdezte Monostory.</p>
<p>Alighogy kimondta, elszégyelte magát. Loli fölnézett rá és
vállat vont:</p>
<p>– Ha kedve van rá, – mondta, – ha csakugyan kedve van rá –?</p>
<p>Monostory elpirult szégyenletében és lehajtotta a fejét. Az idő
félnyolc felé járt. Monostory fölállott. Az az érzése volt, hogy
eddig rossz úton járt, most visszatér a helyes útra, most döntésre
visz mindent, most visszahódít mindent.</p>
<p>– Loli, – mondta rekedten, de keményen, – én most elmegyek. És
ha maga is úgy akarja, mint az édesapja, akkor egyhamar nem jövök
vissza.</p>
<p>– Tessék? <span class="pagenum"><a name="Page_170" id=
"Page_170">-170-</a></span></p>
<p>A Loli szeme kitágultan, bámulva emelkedett föl Monostoryra.</p>
<p>– Az édes apja, – mondta Monostory, – úgy találja, hogy illetlen
dolog, ha én mindennap órákat töltök el itt. Mert maga nagy lány
lett és…</p>
<p>– Nohát ez már mégis…!</p>
<p>Loli fölugrott. Monostory sötéten lángoló szemmel nézett rá. A
szeméből sziporkázva és pattogva sustorgott a könyörgése, a
reszkető és esdeklő vágyódása és a türelmetlen és szomjas
imádata.</p>
<p>– És az édes apjának, – mondta, – igaza is van. Ha csak… ha
csak…</p>
<p>Nem tudta befejezni. Loli toppantott egyet, sietve elindult,
elhaladt mellette, kiment a hallba és lekiáltott:</p>
<p>– Itthon van a papa?</p>
<p>– Itthon van, – felelte egy hang.</p>
<p>Loli erre visszasietett az ebédlő felé és a dohányzóban
megtalálta az apját és az anyját. Monostory elámultan és kábultan
követte.</p>
<p>Loli megállt az apja előtt.</p>
<p>– De kedves, jó, öreg, bölcs papám, – mondta bevezetés nélkül, –
mi jut neked eszedbe!</p>
<p>– Mi az? – kérdezte meghökkenve Jeney.</p>
<p>– Hogy most akarod egyszerre szabályozni az én szabályozatlan
életemet. <span class="pagenum"><a name="Page_171" id=
"Page_171">-171-</a></span></p>
<p>Jeney ránézett Monostoryra.</p>
<p>– Ah úgy! – mondta kedvetlenül.</p>
<p>Vállat vont.</p>
<p>– Hiszen én nem bánom… tehetsz, amit akarsz… de nagy lány
lettél…</p>
<p>– De kedves, jó papám, légy nyugodt, én pontosan fogom tudni,
mikor lesz helyes megállapodni a barátaimmal abban, hogy ezentúl ne
látogassanak meg mindennap…</p>
<p>– Jól van. Én csak…</p>
<p>– Sőt a megnyugtatásodra kijelenthetem, hogy a kedvedért még
ugynevezett jó híremre is vigyázok legalább annyira, hogy abban a
jövőben, amelyet te óhajtva vársz, akárkinek elszámolhassak
vele.</p>
<p>Jeney fölkelt, megveregette a Loli arcát, azután jobbról és
balról megcsókolta.</p>
<p>– Jól van, te bolondos, – mondta, – hát csináld azt, amit
akarsz.</p>
<p>Monostory dermedten és szégyenkezve állott. Mi történt itt? Ezt
várta ő? Ezt a felsőbbséges és nyugodt tárgyalást? Ezt a közömbös
és tárgyilagos elintézést? Azt, hogy Loli csak függetlenségét
akarja majd pattogva, de indulat nélkül megvédeni? Ezt várta?</p>
<p>Megrezzent és bizonytalan, szinte részeg szemmel odafordult…
hová?… odafordult, ahonnan egy <span class="pagenum"><a name=
"Page_172" id="Page_172">-172-</a></span> meleg szempár némán és
beszédesen, felsőbbségesen, de dús és áradó részvéttel tapadt rá az
arcára. Jeneyné nézett rá megindult, mélységesen szánakozó és
aggodalmasan kérdező tekintettel. A szeme olyan volt, mint a
lányáé; nem volt olvadó és tündöklő, mint hajdan a Lolié, nem volt
üres és hideg, mint a Lolié mostanában; két tudó és látó meleg,
gyöngéd és jósággal teli asszonyszem volt, amely most halkan és
aggodalmasan tapadt rá és ijedten, gyöngéden és aggódva kérdezett
valamit. Mit…?</p>
<p>Monostory összerázkódott, egy-két mentegetőző szót mondott,
azután elment. Fázás jött rá és didergett. És reszketett a
szégyenkezéstől és a megalázottságtól.</p>
<hr class="chap" />
<div class="chapter"></div>
<p><span class="pagenum"><a name="Page_173" id=
"Page_173">-173-</a></span></p>
<h2>XIII.</h2>
<p>Ezután három rettenetes napja volt. Nyögve viaskodott magával.
Reszketve akart legyűrni magában minden indulatot és remegve
próbált talpon maradni. De a fájdalom és a vágyódás olyan irtózatos
erővel rohanta meg újra meg újra, hogy fájdalmas gőggel fölemelt
fejét szenvedve kellett megint lehajtania.</p>
<p>A harmadik nap délutánján nem bírta tovább. A teste, a lelke,
minden idegszála úgy tele volt fűtve harcos elkeseredéssel és száz
halálra elszánt erővel, hogy az az érzése támadt: semmi ellent nem
állhat neki. – Ki az, akit most nem győzhet le? Mi az, amit most
nem hódít meg?</p>
<p>Reszketve állott meg a Jeney-ház előtt, fölemelte a fejét és
belépett. A portás elébe jött a páholyából és <span class=
"pagenum"><a name="Page_174" id="Page_174">-174-</a></span>
hajlongva köszönt neki. Ő intett egyet a fejével és tovább
indult.</p>
<p>– Loli kisasszony, – mondta erre a portás, – nincs itthon.</p>
<p>Monostory értetlenül nézett rá.</p>
<p>– Nincs? – kérdezte azután elsápadva.</p>
<p>– Nincs, nagyságos úr.</p>
<p>Monostory mozdulatlanul állott egy másodpercig, azután ismét
mereven biccentett egyet a fejével, megfordult és elment. Mereven
ment előre, nagy erőfeszítéseket tett, hogy egyenesen és feszesen
járjon és ekkor eszébe jutott a Jeneyné tekintete. Két meleg,
gyöngéd és jósággal teli asszonyszem, amely halkan és aggodalmasan
tapadt rá és ijedten, gyöngéden és aggódva kérdezett tőle
valamit.</p>
<p>Mit? Nem ezt e: – Szegény ember, mi lesz most belőled? – Nem ezt
e?</p>
<p>Lázasan gázolt előre, fölkereste Országot és elvitte inni.
Ország csodálkozva és aggódva nézett rá, de nem kérdezett tőle
semmit, hanem vele ment és késő reggelig csendben ivott vele.
Monostory másnap délelőtt nem ment be új irodájába. Délig aludt és
amikor délben fölébredt, italt hozatott magának és otthon, a
lakásán inni kezdett. Féktelen dühvel ivott. Mindenáron meg akart
részegedni, de az ital, amelytől elszokott, <span class=
"pagenum"><a name="Page_175" id="Page_175">-175-</a></span> csak
kínozta és nyugtalanná tette. A józansága egyre fájdalmasabbá vált,
a fájdalma egyre hangosabbá, öt óra tájban fölugrott, reszketve
felöltözködött és elindult Jeneyékhez.</p>
<p>Loli otthon volt, nyugodtan és barátságosan nyujtott kezet neki,
azután teát töltött be és cigarettázva járt-kelt a szobában.
Monostory komoran nézte. Milyen nyugodt és derült, szép, nagy lány.
– Miért ilyen nyugodt és derült? – Miért nem néz rá és miért nem
veszi észre, hogy ő gyűlölettel és elvadultan, reszketve és véres
szemmel bámulja? Miért nem emeli föl a kezét, hogy elvadult arcára
nyugalmat simítson és vérbeborult szemét hüsítse? – Hol van az a
kéz… hol van a Loli erős és bátor gyerekkeze, amely olyan elszántan
és olyan gyerekvakmerőséggel nyult bele az ő életébe?</p>
<p>A Loli kemény gyerekkezéből fehér és puha asszonyi kéz lett. A
gyerek-Loliból egyszerre nagy lány lett: egyik napról a másikra
asszonyi érettségü, derült szűz lett; és a Loli szerelméből, a
gyerek-Loli rajongó és türelmetlen, elszánt és kislányosan
tolakodó, hangos és könnyes kis szerelméből mi lett? – Monostory
vérbeborult szeme szenvedve, szomjazva és kutatva bámult Lolira.
Mikor lett vége a Loli könnyes és hangos kislányszerelmének? Mikor
volt <span class="pagenum"><a name="Page_176" id=
"Page_176">-176-</a></span> az a nap, amikor egyszerre megszünt?
Hogyan szünt meg: lassan aludt-e ki, vagy egyet lobbant és az egyik
estéről a másik reggelre vége volt? – Monostory összeszorította a
fogát és fájdalmas töprengéssel bámult a derült, nyugodt, mosolygó
és szép Lolira. Milyen más volt ezelőtt három évvel. Ezelőtt két
évvel… eggyel… még egy hónappal ezelőtt is. Mikor változott meg?
Mikor siklott ki az ő kezéből a Loli lelkendező és drága
leányszerelme? Melyik volt az a gyűlölt nap? Melyik volt az az
átkozott óra? Milyen hibát követett ő el? Mit mulasztott el?</p>
<p>Vérbeborult és komor szemmel nézte Lolit. És amint komoran nézte
és amint hallgatva rágta a maga töprengését és kétségbeesését, a
szíve egyre hevesebben vert és a vére egyre forróbb hullámokban
ömlött a szíve felé. Milyen szép ez a leány, – irgalmas Isten,
milyen szép, – milyen csillogó érettségü, milyen hamvasan duzzadó,
milyen nemesen asszonyi. – És – ezt – el – kell – most
veszíteni?</p>
<p>A Monostory testét és lelkét a lángoló akaratnak egy olyan
görcsös rohama támadta meg, hogy az izmai reszkettek és a feje
megfájdult. Fölállott.</p>
<p>– Loli, – mondta, – én tegnap délután is itt voltam… Arról
akartam magával beszélni…</p>
<p>– Ah, igen, – szólt közbe Loli, – bocsánat. <span class=
"pagenum"><a name="Page_177" id="Page_177">-177-</a></span> Nem
voltam itthon. A jégen voltam… Megigértem Buzátnak.</p>
<p>Monostory megdöbbenve nézett rá.</p>
<p>– Kinek? – kérdezte rekedten.</p>
<p>– Buzátnak.</p>
<p>Monostory megrázta a fejét, mint aki támadásra készül.</p>
<p>– Loli, – mondta halk, de csattanó és éles hangon, – maga nagyon
sokat van együtt ezzel az Buzáttal.</p>
<p>Loli ránézett és vállat vont.</p>
<p>– Sokat? – kérdezte könnyedén. – Igaz, én majd mindennap együtt
vagyok vele. Néha kétszer is. De –?</p>
<p>Újra vállat vont, mintha azt akarná mondani: miért ne.
Monostorynak ekkor kigyulladt a dühe. – Buzát? Ez a rongy fickó? Ez
volna az, akivel meg kell mérkőznie? – Hátravetette a fejét; az
agyát elöntötte a gőgnek és a dühnek a mámora; egy másodpercre
olyan volt, mintha karnyujtásnyira tőle ott volna a Buzát előkelő
és csinos feje, egy másodpercre olyan volt, mintha pezsgőtócsás
asztal mellett ülne és mintha ökölbeszorított kezének mindjárt
pezsgősüveg nyaka után kellene kinyúlnia, hogy egy röhögő és
szennyes <span class="pagenum"><a name="Page_178" id=
"Page_178">-178-</a></span> társaságot szétverjen… elborult szemét
összehúzta és ingerült hangon megszólalt:</p>
<p>– Miért ne? Mert ez a Buzát előttem zavarodottan és szégyenkezve
süti le a szemét. Mert tudja, hogy előkelő és csinos fejébe én
belelátok és mert a szégyenkezésével nekem be kell vallania, hogy ő
is szegény fickónak, bátor, de buta csalónak tartja magát.</p>
<p>Loli nagy szemmel fordult Monostory felé és kipirultan kiáltott
közbe:</p>
<p>– Nem! – Nem… Ez, bizonyos vagyok benne, tévedés.</p>
<p>A Monostory hangja fölharsant és megdördült:</p>
<p>– Kivülről úrra maszkírozza magát. De belül egy szegény
kupecivadék ijedt lelke reszket benne. A tudóst játsza; – csak
szorgalmas gondolattolvaj. A szónokot játsza; – elsápad és reszket,
amikor beszélni kezd és két hétig tanulja a rögtönzött beszédeit.
Született vezért játszik, de született közkatona. Született
csatlós. Született szolga. Sima és ügyes lakáj. És ezt ő is tudja;
tudja, hogy ezért boldogul; és remeg tőle, hogy egyszer csak mások
is megtudják. Nincs egy győzelmes félórája, nincs egy mámoros
perce, gyáva tolvaj, reszkető szegénylegény; – előttem didergő,
fogavacogó és szégyenkező, mint a szolga az ura előtt és mint a
földhözragadtság a géniusz előtt. <span class="pagenum"><a name=
"Page_179" id="Page_179">-179-</a></span></p>
<p>Befejezte. Loli lassan közeledett feléje. A szája nyitva volt; a
szeme kitágult; az arca kipirult. Mire Monostory elhallgatott, ő
ott állott szorosan előtte és fölindultan, magánkívül, lihegve
rákiáltott:</p>
<p>– Ez hazugság. – Ez hazugság.</p>
<p>Monostory letekintett rá. És a kigyulladt nagy leányszemnek lágy
és meleg mélységeiben most meglátta reszketve és tündökölve
fölbukkanni azt az édes és csillogó tüzet, amely az ő számára olyan
kétségbeejtően kialudt. És amint így lenézett rá és belenézett
kigyulladt szemébe, amint nézte tüzelő arcát és lihegő száját,
egyszerre föllángolt benne egész kétségbeesett vágyódása, – ez a
reménytelen, esztelen, alkonyati vágyódás, a szeme elborult,
reszketve fogta két kezébe a Loli tüzelő arcát, lehajolt hozzá és
lihegő, nyitott ajkát életében először, gyötrő szomjúsággal
megcsókolta.</p>
<p>Loli megdöbbenve vergődött a kezei között; nem tudta elég
gyorsan elvonni a száját; de a hosszú csók alatt elfehéredett az
arca; és amikor az ajka kiszabadult, teljes erejével ellökte
magától Monostoryt.</p>
<p>Monostory hátrált egy-két lépést és szédülve nézett Lolira. Loli
még mindig menekült előle és elfehéredett arca torzult volt az
utálattól. Monostory fölemelte a két karját, mint aki könyörögni
akart. <span class="pagenum"><a name="Page_180" id=
"Page_180">-180-</a></span></p>
<p>– Menjen, – mondta ekkor Loli reszketve – menjen. És ivott
is.</p>
<p>Monostory szólni akart.</p>
<p>– Menjen, – mondta Loli türelmetlenül.</p>
<p>Összerázkódott az undortól. Monostory véres szemmel nézte
utálattól fehéren vonagló arcát; lassan lehajtotta a fejét és
elment…</p>
<hr class="chap" />
<div class="chapter"></div>
<p><span class="pagenum"><a name="Page_181" id=
"Page_181">-181-</a></span></p>
<h2>XIV.</h2>
<p>Az éjszakát Országgal töltötte el. Másnap megint délben ébredt
és délben, otthon a lakásán inni kezdett. Délután öt órakor úgy
érezte, nem maradhat tovább otthon és tennie kell valamit. Valami
dolga is volt mára… Lement az utcára és eszébe jutott, mi a dolga:
ma kell fölmennie Hollódihoz.</p>
<p>Fölment. A bank óriási épülete csendes és üres volt már, de az
első emeleten égtek a lámpák. Monostory ide ment föl. Rögtön
bejelentették Hollódinak.</p>
<p>Hollódi fölkelt az iróasztalától és mind a két kezét
kinyújtotta, amikor elébe jött. A szavai úgy következtek
egymásután, mintha drágagyöngyöket rakna le aranylapokra, de az
egész embert a maga hallatlan fontosságának a biztos tudatán kívül
ebben a percben nyilvánvalóan az a vágy hatotta át, hogy elbűvölő
legyen. <span class="pagenum"><a name="Page_182" id=
"Page_182">-182-</a></span></p>
<p>– Én nagyon örülök, – mondta csendesen és melegen, – hogy módom
lesz önnel együttműködni.</p>
<p>Monostory lenézett rá. Látta sárga kis szemében az öröm
fölvillanását és fontos személyén zsíros ragyogással látta
szétterülni azt az elégedettséget, hogy valamilyen módon – ha
másképpen nem, egyelőre a szeretetreméltóságával és a
szolgálataival – mégis győzedelmeskedik. Lenézett rá és föllobbant
benne a gőg és a harag. Komoran hallgatott.</p>
<p>– Én nagyon örülök, – mondta Hollódi még egyszer.</p>
<p>– Én nem, – felelte erre Monostory komoran, halkan és
gőgösen.</p>
<p>Úgy érezte, hogy haldokló harcos, aki végső erejével még vág egy
halálosat a zászló büszke becsületéért. – Hollódi előbb kételkedve
nézett rá, mintha nem bíznék a fülében. Monostory azonban komoran
és fenyegetően nézett le rá. Hollódi erre elsápadt és egy
tehetetlen mozdulattal, hangtalanul nyitotta ki az ajkát. Monostory
fenyegetően nézett le rá, azután megfordult és elment.</p>
<p>Az éjszakát együtt töltötte Országgal. Dühödten ivott. Ország
sápadtan és égő szemmel nézte. Hajnaltájban Monostory fölforró
dühvel rárivallt:</p>
<p>– Hogy merészel így nézni rám? <span class="pagenum"><a name=
"Page_183" id="Page_183">-183-</a></span></p>
<p>Ország vállat vont:</p>
<p>– Nem is önt nézem, – mondta csendesen. – Hanem megint a
sorsát.</p>
<p>– Hogy mer maga…! Mit mer maga…! Mit tud? Mit lát? Irócska.
Irkáló emberke. Népszerücske. Fecsegő. Kontár.</p>
<p>Ország vállat vont.</p>
<p>– Az egyik korrektorunknak, – szólt csendesen, – ma megigértem,
hogy új állást szerzek neki. Pár hét múlva el kell mennie, hogy
helyet csináljon az ön számára.</p>
<p>Monostory szikrázó szemmel nézett rá és egy másodpercig úgy
tetszett, le fogja ütni. De azután szótlanul lehajtotta a fejét,
hallgatott és csendesen mondta:</p>
<p>– Menjen el innen. – Nem akarom sajnáltatni magamat. – Ne
sirasson itt engem.</p>
<p>– Nem önt siratom.</p>
<p>– Kit?</p>
<p>– Senkit… mindenkihez elválaszthatatlanul hozzátartozik a sorsa.
De ha siratok valakit, – magamat siratom.</p>
<p>– Miért?</p>
<p>– Elzüllök. <span class="pagenum"><a name="Page_184" id=
"Page_184">-184-</a></span></p>
<p>Monostory összeráncolta a homlokát és komoran és kérdően nézett
Országra.</p>
<p>– Nem tudja? – kezdte Ország. – Megint nagy sikerem volt. Ma egy
hete játszották először az új darabomat.</p>
<p>– És?</p>
<p>– Rongy. – És soha többé nem merek valami jó és tiszta dologgal
megpróbálkozni. – Ezentúl is mindig sikerem lesz.</p>
<p>Sokáig hallgattak, azután Monostory újra ivott. Mindenáron meg
akart részegedni. Öntötte magába az italt és lázasan nézett körül.
– Hogyan támaszthatna föl valami rettentő zúgást, valami süketítő
robbanást, valami pusztító dübörgést…? Egy himnuszt az Éjszakának!
Rongyosok miséjét! Részegségnek ordítását és fájdalomnak üvöltését!
– Fölállott; elborult szemmel körülnézett és eltelt dühvel az
emberek ellen és a város ellen. Egy görcsös rándulással megfogta a
pezsgőspalack nyakát; úgy volt, hogy mindjárt rohamra indul itt az
emberek ellen; úgy volt, hogy kiver mindenkit; de egyszerre
végigfutott rajta a józanságnak egy borzongása, szégyenkezve és
undorodva dobta el a palackot a kezéből, összerázkódott és
kiment.</p>
<p>Ország utána sietett. Kint még éjszaka volt. Monostory elborult
szemmel nézte az éjszakai várost. <span class="pagenum"><a name=
"Page_185" id="Page_185">-185-</a></span></p>
<p>– Hogy utálom, – mondta halálos fáradtsággal, – hogy utálom ezt
a várost.</p>
<p>Ország szólni akart, de Monostory megrázkódott és egy
mozdulattal elhallgattatta.</p>
<p>– Inni akarok, – mondta rekedten, – gyerünk a Postagalambba.</p>
<p>Elmentek a Postagalambba; leültek és pálinkát ittak.
Rosenstrauch bácsi előbb csodálkozva kiszolgálta őket, azután
odaült hozzájuk. Monostory dühödten ivott, azután pálinkával és
szivarral kínálta meg Rosenstrauch bácsit. Rosenstrauch bácsi
fölemelte a pálinkás poharat, a szája összecsúcsorodova remegett,
kéjtől vonaglóan csattant néhányat, a szeme könnybe lábadt az
élvezettől, azután mennyei gyönyörtől szinte hörögve lehajtotta a
pálinkát. Monostory elbámulva nézte. Rosenstrauch bácsi erre
átvette a szivart. Levágta a végét, azután belefogta remegő kezébe.
Szinte dédelgette, úgyszólván ölelgette a szivart. Az arca kéjben
úszott; az ajka előrecsúcsorodott; a torka nyelt; remegő kézzel
rágyújtott a szivarra és lassan eregette a füstöt. Az arca olyan
volt, mintha imádkoznék.</p>
<p>Monostory álmélkodva nézett rá.</p>
<p>– No, – mondta azután, – hát most már szabad?</p>
<p>– Szabad! – felelte Rosenstrauch bácsi. – A <span class=
"pagenum"><a name="Page_186" id="Page_186">-186-</a></span>
professzor két héttel ezelőtt nézett meg és azt mondta, hogy most
már szabad.</p>
<p>Monostory egy futó pillantással ránézett Országra. Ország
lesütötte a szemét.</p>
<p>– Úgy? – kérdezte Monostory. – Hát most már egészséges
eszerint?</p>
<p>Rosenstrauch bácsi remegő kézzel emelte föl a szivarját és
gyönyörtől reszketve szívott belőle egyet. Belemosolygott a
füstbe:</p>
<p>– Volt néhány rohamom az utóbbi időben, de az nem tesz semmit.
Sokkal jobban vagyok. Ha csak iszik az ember: félgyógyulás.</p>
<p>Monostory megint gyors pillantást vetett Országra. Ország
lesütötte a szemét. Monostory erre ismét inni kezdett. Dühödten
döntötte le a torkán a pálinkát, de nem tudott megrészegedni tőle.
Odafordult Rosenstrauch bácsihoz:</p>
<p>– Öreg, – mondta hirtelen, – ivott-e már étert?</p>
<p>– Nem is fogok ebben az életben, – felelte mosolyogva
Rosenstrauch bácsi.</p>
<p>Monostory félig lehunyta a szemét, az orra remegve szítt be egy
édeskés illatot, a szája nagy lélekzettel itta egy páratlan ital
láthatatlan és csodálatos gőzeit. <span class="pagenum"><a name=
"Page_187" id="Page_187">-187-</a></span></p>
<p>– Ah, – mondta megborzongva, – az jó lehet. – Megrészegedni
tőle. – Megrészegedni tőle.</p>
<p>Vágyódástól eltorzult arccal bámult a levegőbe. Ország
meghökkenve nézett rá. Sokáig hallgattak. Rosenstrauch bácsi végre
a pálinka felé intett és csendesen megszólalt:</p>
<p>– Nekem ez is jó.</p>
<p>Monostory fölrezzent.</p>
<p>– No öreg, – mondta komor derüvel, – hát akkor igya.</p>
<p>Töltött Rosenstrauch bácsinak és Rosenstrauch bécsi a kéjtől
szinte vacogó foggal ivott. Monostory komoran és szótlanul ivott
vele. Rosenstrauch bácsi beszélgetni akart. Ravaszul pislogott egy
ideig, azután megszólalt:</p>
<p>– A léleknek valamikor szárnya volt és fent repült az istenek
útján…</p>
<p>Monostory elborultan nézett föl reá.</p>
<p>– Csend, – szólt rá komoran. – A maga fajtája ne merje a
nyelvére venni görög bölcsek álmait. A maga fajtája a földhöz tapad
és annak a szerelmese, ami hitvány és alacsony.</p>
<p>Rosenstrauch bácsi ijedten és sértődötten hallgatott el.
Monostory maga elé bámult, sokáig hallgatott, azután fölnézett,
mint aki álomból ébred föl, megnézte <span class="pagenum"><a name=
"Page_188" id="Page_188">-188-</a></span> a Rosenstrauch bácsi
ijedt arcát, sötéten elmosolyodott, ivott és így szólt:</p>
<p>– A lélek? Minek magának ahhoz Plato? Ott van Majmuni.</p>
<p>Rosenstrauch bácsi földerülten kezdett pislogni.</p>
<p>– Tudja, mit tanít a lélekről? – kérdezte Monostory. – A lélek
olyan erő, amely el is pusztulhat. Megvan benne az a lehetőség,
hogy tökéletesedjék és halhatatlanná legyen. De tönkre is
mehet.</p>
<p>Megnézte Országot, megnézte Rosenstrauch bácsit, sötéten
bólintott néhányszor, azután keserű derültséggel mondta:</p>
<p>– Három lélek, amely halhatatlanná lehetett volna. – Elzüllött
emberek, akik elköltötték a lelkük halhatatlanságát.</p>
<p>Töltött Rosenstrauch bácsinak azután ő is ivott. Azután újra
töltött és megint ittak. Kint bágyadtan és elkésve virradt fel a
szürke téli reggel; a Rosenstrauch bácsi keze egyre jobban
remegett; könnyben úszó szeme kidülledt; és amikor nem is ivott, a
torka egyre lázasabban nyelte a vágyódás száraz kortyait. Ország
végre fölállt és menni készült. Rosenstrauch bácsi ekkor sietve
emelt egy teli poharat előre csucsorított ajka felé. Remegő keze
azonban megállott útközben; a pohárból előbb kicsordult az ital,
azután halk <span class="pagenum"><a name="Page_189" id=
"Page_189">-189-</a></span> koppanással a pohár is leesett a
földre. Rosenstrauch bácsi két hörgő, nagy lélegzetet vett, könnyes
és kidülledő szeme mintha ki akart volna pattanni az üregéből,
homlokán a vastag erek vonaglottak, meghajlott teste lefordult a
székről és lezuhant a földre. Két másodperc mulva halott volt.</p>
<p>Monostory fölállott, lenézett rá és elbiggyesztette az
ajkát.</p>
<p>– Egy lélek, – mondta csendesen, – amely eljátszotta a maga
halhatatlanságát.</p>
<p>Azután Országgal együtt csendesen elment. – De másnap hajnalban
újra ott volt; és harmadnap is; és negyednap is, és azontúl mindig.
–</p>
<p class="center">*</p>
<p>Dühödten kereste a részegséget; és el-elbotolva, néha meg is
találta. Szörnyű utakon járt, el-elbotlott; megnyugodott és
beszennyeződött; a géniusz ragyogása lassan eltünt nemes
homlokáról, és kínzott és elfáradó teste lassan megért rá, lassan
készült rá, hogy egy süket órában elhívja a halált.</p>
<p class="center">– <i>Vége</i>. –</p>
<hr class="chap" />
<div class="chapter"></div>
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_53">53</a></td>
<td>is lehelett</td>
<td>is lehetett</td>
</tr>
<tr>
<td class="tdr"><a href="#Page_65">65</a></td>
<td>forró hálávalt</td>
<td>forró hálával</td>
</tr>
<tr>
<td class="tdr"><a href="#Page_146">146</a></td>
<td>Ot óra</td>
<td>Öt óra</td>
</tr>
<tr>
<td class="tdr"><a href="#Page_163">163</a></td>
<td>XI.</td>
<td>XII.</td>
</tr>
</table>
</div>

</body>
</html>
